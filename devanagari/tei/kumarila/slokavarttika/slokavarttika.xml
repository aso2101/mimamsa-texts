<TEI xmlns="http://www.tei-c.org/ns/1.0" n="ŚlōVā">
  <teiHeader xml:lang="eng">
    <fileDesc>
      <titleStmt>
	<title xml:lang="san-Latn">Ślōkavārttika</title>
	<author>Kumārila Bhaṭṭa</author>
	<respStmt>
	  <resp>prepared by</resp>
	  <persName xml:id="AO">Andrew Ollett</persName>
	</respStmt>
      </titleStmt>
      <publicationStmt>
	<idno/>
	<authority>SARIT: Search and Retrieval of Indic Texts</authority>
	<availability status="restricted">
	  <licence target="https://creativecommons.org/licenses/by-sa/4.0/">CC BY-SA 4.0</licence>
	</availability>
	<date>2024</date>
      </publicationStmt>
      <sourceDesc>
	<p>This digital text is based on the one originally prepared by Helmut Krasser in 1998 and corrected by Harunaga Isaacson in 1998.</p>
	<p>Here is the header of the plain-text document on which this TEI file is based:</p>
	<code>
	  #(C)1998 Department of Oriental Languages and Cultures, University of Lausanne
	  #(C)1998 Helmut Krasser 
	  #
	  #This file may be freely distributed and used for scholarly purposes.
	  #Use for commercial purposes is prohibited.
	  #
	  #Modified version of this file may be distributed providing the present
	  #copyright notice is included.
	  #
	  # I have corrected some typos, mainly of the ṣt and ṇd type, 
	  # and some wrong word-divisions, but have not proofread the text.
	  # Harunaga Isaacson 10/4/1999.
	  #
	  #Notes:
	  #The present e-text is not completely proof-read and as such does not
	  #have the same standard of reliability as printed versions.

	  I. pratijñāsūtra (PJS)
	  II. codanāsūtra (CDS)
	  III. nimittasūtra (NMS)
	  IV. pratyakṣasūtra (PAS)
	  V. autpattikasūtra
	  1. vr̥ttikāragrantha (VKG)
	  2. nirālambanavāda (NAV)
	  3. śūnyavāda (SNV)
	  4. anumānapariccheda (AMP)
	  5. śabdapariccheda (SBP)
	  6. upamānapariccheda (UMP)
	  7. arthāpattipariccheda (AAP)
	  8. abhāvapariccheda (ABH)
	  9. citrākṣepavāda (CAV)
	  10. sambandhākṣepavāda (SAV)
	  11. sphoṭavāda (SPH)
	  12. ākr̥tivāda (AKV)
	  13. apohavāda (APV)
	  VI. śabdanityatādhikaraṇa (SNA)
	  VII. vākyādhikaraṇa (VAA)
	  VIII.vedapauruṣeyatādhikaraṇa (VPA)
	</code>
	<p>I (Andrew Ollett) have added the missing arthāpattyadhikaraṇa from the following source:</p>
	<bibl>
	  Slokavartikavyakhya
	  Tatparyatika
	  of
	  Umveka Bhatta
	  edited by
	  S. K. Ramanatha Sastri
	  Revised by
	  Dr. K. Kunjunni Raja
	  and
	  R. Thangaswamy
	  University of Madras
	  1971
	</bibl>
      </sourceDesc>
    </fileDesc>
    <encodingDesc>
      <p>The text is divided into adhyāyas, pādas, adhikaraṇas, and sūtras. Each is enclosed in a typed &lt;div&gt; element. Each of these elements has a label @n that identifies the number of the unit.</p>
      <p>The adhikaraṇas have &lt;head&gt; and &lt;trailer&gt; elements.</p>
      <p>Kumārila’s quotations of Śabara’s commentary are enclosed in &lt;quote&gt; elements.</p>
      <p>Page breaks of the original edition are marked (the &lt;pb&gt; element precedes the page that bears that number), but line breaks are not.</p>
      <p>The notes of this digital text are Subbaśāstrī’s unless stated otherwise. They are either discursive textual comments or cross-references. The cross-references are generally contained in a &lt;note&gt; elements with the @type="reference", and the text of the reference is included in a &lt;ref&gt; element whose @cRef attribute contains the reference as a machine-readable string.</p>
      <refsDecl>
	<cRefPattern matchPattern="ŚlōVā\.([1-9A-Za-z]+)\.([0-9]+)" replacementPattern="#xpath(//div[@n='$1']/lg[@n='$2'])"/>
      </refsDecl>
    </encodingDesc>
    <revisionDesc>
      <change when="2024-23-05" who="#AO">
	Initial creation of XML document from plain-text source.
      </change>
    </revisionDesc>
  </teiHeader>
  <text>
    <body xml:lang="san-Latn">
    <div type="adhikaraṇa" n="PJS"><!-- १ !-->
      <head>प्रतिज्ञासूत्र</head>
      <lg xml:id="PJS.1" n="1">
	<l>विशुद्धज्ञानदेहाय त्रिवेदीदिव्यचक्षुषे</l>
	<l>श्रेयःप्राप्तिनिमित्ताय नमः सोमार्धधारिणे</l>
      </lg>
      <lg xml:id="PJS.2" n="2">
	<l>अभिवन्द्य गुरूनादौ शिष्यधीपद्मिनीरवीन्</l>
	<l>तत्प्रसादात्करिष्येऽहं मीमांसाश्लोकवार्त्तिकं</l>
      </lg>
      <lg xml:id="PJS.3" n="3">
	<l>तद्विद्वांसोऽनुगृह्णन्तु चित्तश्रोत्रैः प्रसादिभिः</l>
	<l>सन्तः प्रणयिवाक्यानि गृह्णन्ति ह्यनसूयवः</l>
      </lg>
      <lg xml:id="PJS.4" n="4">
	<l>न चात्रातिव कर्तव्यं दोषदृष्टिपरं मनः</l>
	<l>दोषो ह्यविद्यमानोऽपि तच्चित्तानां प्रकाशते</l>
      </lg>
      <lg xml:id="PJS.5" n="5">
	<l>कुतो वा गृह्णते दोषं सूरयो मद्विधोक्तिषु</l>
	<l>नेष्यते यः परस्थोऽपि स स्वयं गृह्यते कथम्</l>
      </lg>
      <lg xml:id="PJS.6" n="6">
	<l>निर्दोषत्वैकवाक्यत्वं क्व वा लोकस्य दृश्यते</l>
	<l>सापवादा यतः के चिन्मोक्षस्वर्गावपि प्रति</l>
      </lg>
      <lg xml:id="PJS.7" n="7">
	<l>आगमप्रवणश्चाहं नापवाद्यः स्खलितेष्वप्यपोद्यते</l>
	<l>न हि सद्वर्त्मना गच्छन्स्खलितेष्वप्यपोद्यते</l>
      </lg>
      <lg xml:id="PJS.8" n="8">
	<l>यथा कथञ् चिदारब्धा त्रयीमार्गानुसारिणी</l>
	<l>वाग्वृत्तिरल्पसारापि श्रद्दधानस्य शोभते</l>
      </lg>
      <lg xml:id="PJS.9" n="9">
	<l>मीमांसाशास्त्रतेजोभिर्विशेषेणोज्ज्वलीकृते</l>
	<l>वेदार्थज्ञानरत्ने मे तृष्णातीव विजृम्भते</l>
      </lg>
      <lg xml:id="PJS.10" n="10">
	<l>प्रायेनैव हि मीमांसा लोके लोकायतीकृता</l>
	<l>तामास्तिकपथे कर्तुमयं यत्नः कृतो मया</l>
      </lg>
      <lg xml:id="PJS.11" n="11">
	<l>अथातो धर्मजिज्ञासा सूत्रमाद्यमिदं कृतम्</l>
	<l>धर्माख्यं विषयं वक्तुं मीमांसायाः प्रयोजनम्</l>
      </lg>
      <lg xml:id="PJS.12" n="12">
	<l>सर्वस्यैव हि शास्त्रस्य कर्मणो वापि कस्य चित्</l>
	<l>यावत्प्रयोजनं नोक्तं तावत्तत्केन गृह्यते</l>
      </lg>
      <lg xml:id="PJS.13" n="13">
	<l>मीमांसाख्या तु विद्येयं बहुविद्यान्तराश्रिता</l>
	<l>न शुश्रूषयितुं शक्या प्रागनुक्त्वा प्रयोजनम्</l>
      </lg>
      <lg xml:id="PJS.14" n="14">
	<l>विद्यान्तरेषु नाप्येतद्यद्यभीष्टं प्रयोजनम्</l>
	<l>अनर्थप्रापणं तावत्तेभ्यो नाशङ्क्यते क्व चित्</l>
      </lg>
      <lg xml:id="PJS.15" n="15">
	<l>मीमांसायां त्विहाज्ञाते दुर्ज्ञाते वाविवेकतः</l>
	<l>न्यायमार्गे महान्दोष इति यत्नोपचर्यता</l>
      </lg>
      <lg xml:id="PJS.16" n="16">
	<l>तस्मात्प्रयोजनं पूर्वमुक्तं सूत्रकृता स्वयम्</l>
	<l>यत्स्वेनोक्तं वदेयुस्तद्भाष्यकारादयः कथम्</l>
      </lg>
      <lg xml:id="PJS.17" n="17">
	<l>सिद्धार्थं ज्ञातसम्बन्धं श्रोतुं श्रोता प्रवर्तते</l>
	<l>शास्त्रादौ तेन वक्तव्यः सम्बन्धः सप्रयोजनः</l>
      </lg>
      <lg xml:id="PJS.18" n="18">
	<l>शास्त्र्ं प्रयोजनं चैव सम्बन्धस्याश्रयावुभौ</l>
	<l>तदुक्त्यन्तर्गतस्तस्माद्भिन्नो नोक्तः प्रयोजनात्</l>
      </lg>
      <lg xml:id="PJS.19" n="19">
	<l>सिद्धिः श्रोतृप्रवृत्तीनां सम्बन्धकथनाद्यतः</l>
	<l>तस्मात्सर्वेषु शास्त्रेषु सम्बन्धः पूर्वमुच्यते</l>
      </lg>
      <lg xml:id="PJS.20" n="20">
	<l>यावत्प्रयोजनेनास्य सम्बन्धो नाभिधीयते</l>
	<l>असम्बद्धप्रलापित्वाद्भवेत्तावदसंगतिः</l>
      </lg>
      <lg xml:id="PJS.21" n="21">
	<l>इह त्वाक्षिप्य सम्बन्धं भाष्य एवाभिधास्यते</l>
	<l>धर्मप्रसिद्ध्यसिद्धिभ्यां, तस्मान्नान्योऽभिधीयते</l>
      </lg>
      <lg xml:id="PJS.22" n="22">
	<l>न चाप्यत्राथशब्देन शास्त्रसम्बन्ध उच्यते</l>
	<l>सम्बन्धं क्रिययोर् ह्येष ब्रूते शास्त्राच्च ते पृथक्</l>
      </lg>
      <lg xml:id="PJS.23" n="23">
	<l>योऽप्ययं शास्त्रसम्बन्धो वर्ण्यते कैश्चिदादितः</l>
	<l>क्रियानन्तर्यरूपो वा गुरुपर्वक्रमोऽपि वा</l>
      </lg>
      <lg xml:id="PJS.24" n="24">
	<l>सदसद्भावयोस्तस्य विशेषो नोपलभ्यते</l>
	<l>श्रोतुविधौ निषेधे वा ज्ञाने वा शास्त्रगोचरे</l>
      </lg>
      <lg xml:id="PJS.25" n="25">
	<l>तस्माद्व्याख्याङ्गमिच्छद्भिः सहेतुः सप्रयोजनः</l>
	<l>शास्त्रावतारसम्बन्धो वाच्यो नान्यस्तु निष्फलः</l>
      </lg>
      <lg xml:id="PJS.26" n="26">
	<l>लोके इत्यादिभाष्यस्य षडर्थान्सम्प्रचक्षते</l>
	<l>भाष्यकारानुसारेण, प्रयुक्तस्यादितः पृथक्</l>
      </lg>
      <lg xml:id="PJS.27" n="27">
	<l>सर्वव्याख्यामुपालम्भं प्रत्याख्यानं तथा परे</l>
	<l>परिसंख्यास्तुती केचिथशब्दस्य दूषणम्</l>
      </lg> 
      <lg xml:id="PJS.28" n="28">
	<l>साधारणी विशिष्टा च सूत्रव्याख्या द्विधा मता</l>
	<l>विशिष्टा प्रतिसूत्रं या सर्वार्था त्वियमुच्यते</l>
      </lg>
      <lg xml:id="PJS.29" n="29">
	<l>प्रवृत्तिस्तु पदेष्वेव निवृत्तिः सूत्रसंश्रया</l>
	<l>वेदवाक्याविरुद्धेषु न तु सर्वेषु केषु चित्</l>
      </lg>
      <lg xml:id="PJS.30" n="30">
	<l>अध्याहारस्य वाक्येषु व्यत्यासस्य च सम्भवात्</l>
	<l>तेनैषामिति सूत्राणां पारार्थ्ये सत्यपि ग्रहः</l>
      </lg>
      <lg xml:id="PJS.31" n="31">
	<l>एवशब्दोऽल्पवाच्यत्वाद्, अस्यावृत्तौ तु गौरवम्</l>
	<l>प्रसिद्धत्वादवाच्यं चेत्, न दोषः पुङ्गिरामयम्</l>
      </lg>
      <lg xml:id="PJS.32" n="32">
	<l>व्याख्याङ्गत्वाभिमानेन योऽध्याहाराद्यपेक्षते</l>
	<l>स्वसंज्ञां वापि तस्येदं शास्त्ररूपं निरूप्यते</l>
      </lg>
      <lg xml:id="PJS.33" n="33">
	<l>वृत्यन्तरेषु केषाञ् चिल्लौकिकार्थव्यतिक्रमः</l>
	<l>शब्दानां दृश्यते तेषमुपालम्भोऽयमुच्यते</l>
      </lg>
      <lg xml:id="PJS.34" n="34">
	<l>अथात इत्ययं लोके नानन्तर्ये प्रयुज्यते</l>
	<l>तस्मात्तादर्थ्यमेतस्य परिभाषादिभिर्भवेत्</l>
      </lg>
      <lg xml:id="PJS.35" n="35">
	<l>प्रसिद्धहानिः शब्दानामप्रसिद्धे च कल्पना</l>
	<l>न कार्या वृत्तिकारेण सति सिद्धार्थसम्भवे</l>
      </lg>
      <lg xml:id="PJS.36" n="36">
	<l>सूत्रार्थे क्लिश्यतश्चैवं दूरे वेदार्थनिर्णयः</l>
	<l>तत्र यत्नस्य भारत्वं वक्तृश्रोत्रोः प्रसज्यते</l>
      </lg>
      <lg xml:id="PJS.37" n="37">
	<l>न व्याख्यास्यति सूत्राणि चोदनार्थपरत्वतः</l>
	<l>यत्तस्य परिहारोऽयं प्रत्याख्यानेन चोच्यते</l>
      </lg>
      <lg xml:id="PJS.38" n="38">
	<l>प्रयासो वेदवाक्येषु कार्यः सूत्रेष्वनेन किम्</l>
	<l>फलवत्त्वाफलत्वाभ्याम्, एभिः करणसम्मतैः</l>
      </lg>
      <lg xml:id="PJS.39" n="39">
	<l>चोदनार्थ उपेतव्यः, नोभयं यत्नगौरवात्</l>
	<l>पदार्थानां प्रसिद्धत्वात्व्याख्येयं नावशिष्यते</l>
      </lg>
      <lg xml:id="PJS.40" n="40">
	<l>एवंशब्दादिको ग्रन्थः पक्षे चास्मिन्समर्थ्यते</l>
	<l>पदच्छेददाद्यभावेन प्रत्याख्यानमतिस्त्वियम्</l>
      </lg>
      <lg xml:id="PJS.41" n="41">
	<l>ब्रबीत्येव हि सूत्रार्थम्, अतिरिक्तादि चेष्यते</l>
	<l>नन्वशक्तमिदं सूत्रं सम्यक्सूत्रितमित्यपि</l>
      </lg>
      <lg xml:id="PJS.42" n="42">
	<l>सूत्रे चागमकत्वादि प्रत्याख्याने विरुध्यते</l>
	<l>न चोपायानभिज्ञेन शक्योपेयावधारणा</l>
      </lg>
      <lg xml:id="PJS.43" n="43">
	<l>नान्यतो वेदविद्भ्यश्च सूत्रवृत्तिक्रियेष्यते</l>
	<l>प्रत्याख्यानस्य हेतुश्च पदार्थानां प्रसिद्धता</l>
      </lg>
      <lg xml:id="PJS.44" n="44">
	<l>योक्ता सा वेदवाक्यानं तुल्यार्थत्वान्निवारयेत्</l>
	<l>वाक्यार्थे तत्र सन्देहाद्व्याख्यानं चेत्प्रवर्तते</l>
      </lg>
      <lg xml:id="PJS.45" n="45">
	<l>सूत्रेष्वपि समानत्वात्प्रत्याख्यानं न युज्यते</l>
	<l>न व्याख्यातव्यमित्येवं प्रत्याख्याने च सिध्यति</l>
      </lg>
      <lg xml:id="PJS.46" n="46">
	<l>दुष्टव्याख्या निषेधेन तदपेता न वार्यते</l>
	<l>अस्य दृष्टविरुद्धत्वात्फल्गुत्वाच्चापि पर्वयोः</l>
      </lg>
      <lg xml:id="PJS.47" n="47">
	<l>मध्यमे चातिदौर्जन्यात्परिसंख्यैव युज्यते</l>
	<l>वैदिकं जैमिनीयं च यत्र वाक्यं विरुध्यते</l>
      </lg>
      <lg xml:id="PJS.48" n="48">
	<l>यथाश्रुतगृहीतेऽर्थे तत्रेदमुपदिश्यते</l>
	<l>अध्याहारादिभिः सूत्रं वैदिकं तु यथाश्रुतम्</l>
      </lg>
      <lg xml:id="PJS.49" n="49">
	<l>नेयम्, विरोधेऽन्योन्यस्य वैदिकानां भवन्तु ते</l>
	<l>यथा धर्मावबोधस्य प्रमाणं वैदिकं वचः</l>
      </lg>
      <lg xml:id="PJS.50" n="50">
	<l>तदर्थनिर्णये हेतुर्जैमिनीयं तथैव नः</l>
	<l>वाक्यसामर्थ्यतुल्यत्वात्तथा पदतदर्थयोः</l>
      </lg>
      <lg xml:id="PJS.51" n="51">
	<l>अध्याहारादिभिर्मुक्ता व्याख्या सर्वत्र युज्यते</l>
	<l>असम्भवादवश्यं या विरोधेऽन्यतरस्य तु</l>
      </lg>
      <lg xml:id="PJS.52" n="52">
	<l>अन्याय्यकल्पना सापि विकल्पेन प्रसज्यते</l>
	<l>प्राथम्येनावरुद्धत्वादुपायवशतोऽथ वा</l>
      </lg>
      <lg xml:id="PJS.53" n="53">
	<l>यथाश्रुतेन सूत्रेण न्याय्यां बाधेत चोदनाम्</l>
	<l>तेन वेदाविरुद्धस्य सति सम्भव इत्ययम्</l>
      </lg>
      <lg xml:id="PJS.54" n="54">
	<l>विधीयतेऽर्थः, शेषं तु यथाप्राप्तमनूद्यते</l>
	<l>शेषभाजां भवेल्लोप इत्यध्याहारकल्पना</l>
      </lg>
      <lg xml:id="PJS.55" n="55">
	<l>विप्रकर्षात्पशोश्चेति विभक्तिः परिणम्यते</l>
	<l>पदेन व्यवधानं तु लोके संनियमादिति</l>
      </lg>
      <lg xml:id="PJS.56" n="56">
	<l>सूत्रेण व्यवधानं तु पानव्यापदि कल्पितम्</l>
	<l>पशुसामान्यविध्यादौ सूत्रमेवान्यथा कृतम्</l>
      </lg> 
      <lg xml:id="PJS.57" n="57">
	<l>अग्नयश्च स्वकालत्वाद्देयधर्मापयातनम्</l>
	<l>व्याख्यानं वाक्यभेदेन, गुणकल्पास्त्वमी कृताः</l>
      </lg>
      <lg xml:id="PJS.58" n="58">
	<l>औत्पत्तिकस्तु गव्यस्य तथोष्णिक्ककुभोरिति</l>
	<l>दर्शनाच्च विशेषस्य तथाभ्युदय इत्यपि</l>
      </lg>
      <lg xml:id="PJS.59" n="59">
	<l>सूत्रकारप्रशंसा वा लोक इत्यादिनोच्यते</l>
	<l>प्रसिद्धैरभिधानाद्धि न शिष्याः क्लेशिता यतः</l>
      </lg>
      <lg xml:id="PJS.60" n="60">
	<l>भवितव्यं तु तेनेति प्रागस्मादेकवाक्यता</l>
	<l>वेदाध्ययनवाक्याद्वा तेनाथेत्यस्य दूषणम्</l>
      </lg>
      <lg xml:id="PJS.61" n="61">
	<l>प्रसिद्धार्थपदैः शक्यः सूत्रैर्वेदार्थनिर्णयः</l>
	<l>न च सोऽस्त्यथशब्दस्य विना ते पूर्वकर्मणा</l>
      </lg>
      <lg xml:id="PJS.62" n="62">
	<l>प्रसिद्धार्थं पदं युक्तं तच्च नास्तीति दूषणम्</l>
	<l>प्रसिद्धोऽप्यथशब्दादेः किंपदार्थोऽत्र वर्ण्यते</l>
      </lg>
      <lg xml:id="PJS.63" n="63">
	<l>प्रदर्शनार्थमित्येके, के चिन्नानार्थवाचिनः</l>
	<l>समुदायादवच्छिद्य भवदासेन कल्पितात्</l>
      </lg>
      <lg xml:id="PJS.64" n="64">
	<l>शक्तितोऽवयवं चैव वर्णयन्त्यष्टमादिवत्</l>
	<l>न चात्र चोदनाव्याख्या गौरवं तत्र चोदितम्</l>
      </lg>
      <lg xml:id="PJS.65" n="65">
	<l>यद्वाक्षेपो यथोक्तस्य वृत्ताभावादसम्भवात्</l>
	<l>यदि लोकप्रसिद्धार्थग्रहणं क्रियते पदे</l>
      </lg>
      <lg xml:id="PJS.66" n="66">
	<l>स नास्त्यत्राथशब्दस्येत्यध्याहारादिकल्पनम्</l>
	<l>वेदाध्ययनवृत्तत्वं स्नानस्योत्कर्षकल्पना</l>
      </lg>
      <lg xml:id="PJS.67" n="67">
	<l>नाव्याख्यातेऽथशब्दार्थे ज्ञायते तेन वर्ण्यते</l>
	<l>अनर्थकेऽथ वान्यार्थे प्रसिद्धिर्बाध्यते ध्रुवम्</l>
      </lg>
      <lg xml:id="PJS.68" n="68">
	<l>तस्माच्छ्रुतार्थसिद्ध्यर्थं वृत्तं किमपि गम्यते</l>
	<l>विशिष्टलिङ्गविज्ञानाद्विशिष्टे लिङ्गिनीक्षिते</l>
      </lg>
      <lg xml:id="PJS.69" n="69">
	<l>सूत्रेणासम्भवं मत्वा नैतदित्यब्रवीत्परः</l>
	<l>आनन्तर्योपदेशेन तद्दृष्टार्थतयापि च</l>
      </lg>
      <lg xml:id="PJS.70" n="70">
	<l>वेदाध्ययनमाक्षिप्तं किमसूत्रितचोदना</l>
	<l>येन वृत्तेन जिज्ञासा विना नैवोपपद्यते</l>
      </lg>
      <lg xml:id="PJS.71" n="71">
	<l>तदानन्तर्यमुक्तं हि दृष्टार्थमवकल्पते</l>
	<l>क्रियमाणा च जिज्ञासा नियमाद्यस्य कस्य चित्</l>
      </lg>
      <lg xml:id="PJS.72" n="72">
	<l>क्रियेतानन्तरैवेति व्यर्थं तदुपदेशनम्</l>
	<l>सङ्कल्पादिभिरप्येषा विना सत्यं न सिध्यति</l>
      </lg>
      <lg xml:id="PJS.73" n="73">
	<l>साधारण्यात्तु तेऽप्यत्र नोपदेश्याः कथञ् चन</l>
	<l>तस्माद्धर्मबुभुत्सायामसाधारणकारणम्</l>
      </lg>
      <lg xml:id="PJS.74" n="74">
	<l>निर्वृत्तं सूत्रकारेष्टं तच्च नाख्ययनादृते</l>
	<l>अन्यस्यापीत्यनेनैव वेदपाठे प्रबाधिते</l>
      </lg>
      <lg xml:id="PJS.75" n="75">
	<l>प्रागपीति हि वक्तव्यं तत्राप्यन्यस्य सम्भवात्</l>
	<l>पूर्वेणैव हि लब्धार्थे तादृशीं त्वित्यनेन किम्</l>
      </lg>
      <lg xml:id="PJS.76" n="76">
	<l>वक्ष्यमाणमनालोच्य सम्भवेत्परिचोदना</l>
	<l>न तावत्साध्यतेऽद्यापि चोदना धर्मसाधनम्</l>
      </lg>
      <lg xml:id="PJS.77" n="77">
	<l>इह वा कानि वाक्यानि विवरिष्यति जैमिनिः</l>
	<l>धर्ममात्राभिधानाद्धि बुद्धादिवचनान्यपि</l>
      </lg>
      <lg xml:id="PJS.78" n="78">
	<l>पठित्वा धर्मजिज्ञासेत्यन्यस्यापीति चोदना</l>
	<l>यद्वा भवतु नामेदृक्सूत्रं वेदमधीत्य तु</l>
      </lg>
      <lg xml:id="PJS.79" n="79">
	<l>जिज्ञासानन्तरं कार्येत्यत्रापि द्वयमीप्सितम्</l>
	<l>नानधीत्य न चाप्यन्यत्कृत्वेत्येतन्न लभ्यते</l>
      </lg>
      <lg xml:id="PJS.80" n="80">
	<l>वक्ष्यमाणवचोभङ्ग्योर्वाक्यभेदप्रसङ्गतः</l>
	<l>अधीत्यैवेति हि विधौ स्नानादेरप्यनन्तरा</l>
      </lg>
      <lg xml:id="PJS.81" n="81">
	<l>भवेद्धर्मस्य जिज्ञासा नानन्तर्यविधिस्तदा</l>
	<l>आनन्तर्यविधाने तु या वेदाध्ययने कृते</l>
      </lg>
      <lg xml:id="PJS.82" n="82">
	<l>इत्येवमनुवादत्वात्प्रागप्येषा प्रसज्यते</l>
	<l>बुद्धवाक्यादिपाठस्य तादृशीं त्वित्यपाक्रिया</l>
      </lg>
      <lg xml:id="PJS.83" n="83">
	<l>प्रागपीति च चोद्यस्य, सामर्थ्याद्वेदलाभतः</l>
	<l>नैवैतयोर्वचोभङ्ग्योरेकोऽप्यर्थो विधीयते</l>
      </lg>
      <lg xml:id="PJS.84" n="84">
	<l>अपि चेत्यादिकेनोक्तम्, किन्त्वित्येतद्विधीयते</l>
	<l>आनन्तर्यं परस्ताच्च नापि शिंष्म इतीह तु</l>
      </lg>
      <lg xml:id="PJS.85" n="85">
	<l>के चिदध्याहरन्ति, अस्य सूत्रस्यान्यपरत्वतः</l>
	<l>न वार्यतेऽनधीतत्वं नानन्तर्यं विधीयते</l>
      </lg> 
      <lg xml:id="PJS.86" n="86">
	<l>सामर्थ्यासिद्ध्यदृष्टार्थप्रसङ्गात्तेन लक्षणा</l>
	<l>आनन्तर्यवचोव्यक्तिराश्रितैवात्र लक्ष्यते</l>
      </lg>
      <lg xml:id="PJS.87" n="87">
	<l>श्रुतार्थं त्वपरित्यज्य लक्षणार्थो विधीयते</l>
	<l>प्रतीता धर्मजिज्ञासा वेदाध्यायादनन्तरा</l>
      </lg>
      <lg xml:id="PJS.88" n="88">
	<l>तत्कालस्यावरुद्धत्वात्स्नानाभावं हि लक्षयेत्</l>
	<l>विरोधो युगपत्प्राप्तेः, दौर्बल्यं वेदबाधनात्</l>
      </lg>
      <lg xml:id="PJS.89" n="89">
	<l>स्नानस्य तेन बाधः स्याद्धर्मजिज्ञासया बलात्</l>
	<l>दृष्टार्थत्वादिसंयुक्तं वाक्यं लक्षणया त्विति</l>
      </lg>
      <lg xml:id="PJS.90" n="90">
	<l>पुनरुक्त्या गतार्थत्वात्त्यक्तं कैश्चित्, तदुच्यते</l>
	<l>यद्यप्यस्य भवेद्वाच्यमानन्तर्यमसंशयम्</l>
      </lg>
      <lg xml:id="PJS.91" n="91">
	<l>तथापि पूर्वतामात्रं लक्षयेदविरोधतः</l>
	<l>ग्रन्थग्रहणमात्रे च कृते स्नानं विरुध्यते</l>
      </lg>
      <lg xml:id="PJS.92" n="92">
	<l>अधीत्येत्यधिगम्येति व्याख्याने त्वविरोधिता</l>
	<l>यस्त्वेवमविरोधित्वं कुर्वन्नाप्लवनं वदेत्</l>
      </lg>
      <lg xml:id="PJS.93" n="93">
	<l>अद्ष्टायाथ वाप्यन्यः संस्कारं तस्य चोत्तरम्</l>
	<l>इहास्नानादिनियमो यः कृतो ब्रह्मचारिणः</l>
      </lg>
      <lg xml:id="PJS.94" n="94">
	<l>अविधित्वमनाश्रित्य सोऽवसानमपेक्षते</l>
	<l>ततोऽपेक्षावशात्स्नानमस्नानादिनिवर्तनम्</l>
      </lg>
      <lg xml:id="PJS.95" n="95">
	<l>विरोधसाहचर्याभ्यां दृष्टार्थत्वेन लक्षयेत्</l>
	<l>तस्मादध्ययनस्नानजिज्ञासाक्रमवाचिनाम्</l>
      </lg>
      <lg xml:id="PJS.96" n="96">
	<l>दृष्टार्थत्वाय शब्दानामेवं व्याख्येयमाश्रिता</l>
	<l>स्नात्वा जिज्ञासमानोऽपि ननु वेदं न बाधते</l>
      </lg>
      <lg xml:id="PJS.97" n="97">
	<l>तेनाविरोधिता तस्य, इत्येवं वदत उत्तरम्</l>
	<l>यथैवाध्ययनात्स्नानं स्मर्यते समनन्तरम्</l>
      </lg>
      <lg xml:id="PJS.98" n="98">
	<l>तथा ततः परोऽप्यन्यः पदार्थोऽन्यः परस्ततः</l>
	<l>ततश्चावश्यकर्तव्ये बाधे स्मार्तस्य कस्य चित्</l>
      </lg>
      <lg xml:id="PJS.99" n="99">
	<l>योग्यत्वादागते काले प्राथम्यात्स्नानबाधनम्</l>
	<l>सोऽयं पाठक्रमस्यार्थाद्बाध इत्यवगम्यते</l>
      </lg>
      <lg xml:id="PJS.100" n="100">
	<l>गुणप्रधानयोर्वापि विरोधाद्गुणबाधनम्</l>
	<l>स्नानोपलक्षिता चात्र निवृत्तिर्गुरुवेश्मनः</l>
      </lg>
      <lg xml:id="PJS.101" n="101">
	<l>विरोधित्वेन बाध्येत न तु मध्वादिभक्षणम्</l>
	<l>तस्माद्गुरुकुले तिष्ठन्मधुमांसाद्यवर्जयन्</l>
      </lg>
      <lg xml:id="PJS.102" n="102">
	<l>जिज्ञासेताविरुद्धत्वाद्धर्ममित्यवगम्यते</l>
	<l>गुरुगेहनिवृत्त्यंशो यावच्च न समाप्यते</l>
      </lg>
      <lg xml:id="PJS.103" n="103">
	<l>तावत्सकलवाचित्वान्न स्नानं पर्यवस्यति</l>
	<l>गुरुगेहादनावृत्तः स्नातको हि न कथ्यते</l>
      </lg>
      <lg xml:id="PJS.104" n="104">
	<l>तत्परत्वविधानाच्च न तावद्दारसङ्ग्रहः</l>
	<l>व्याख्याय कीर्तिता चात्र स्नायादिति पुनः स्मृतिः</l>
      </lg>
      <lg xml:id="PJS.105" n="105">
	<l>स्मावर्तिष्ट मेत्यादि स्मृतेर्यद्यप्यनन्तरम्</l>
	<l>विपरीतार्थमित्यस्मात्तद्वाक्यादपनीयते</l>
      </lg>
      <lg xml:id="PJS.106" n="106">
	<l>अथशब्देन यो बाधः पुरस्तादुपवर्णितः</l>
	<l>तन्मात्रस्यैव बाधोऽत्र दृष्टार्थत्वात्प्रदर्शितः</l>
      </lg>
      <lg xml:id="PJS.107" n="107">
	<l>स्मृतिप्राप्तमिदानीं तु मधुमांसाद्यवर्जनम्</l>
	<l>प्रतिषेधन्नदृष्टार्थं सूत्रकारो न शोभते</l>
      </lg>
      <lg xml:id="PJS.108" n="108">
	<l>निवृत्त्य गुरुगेहाच्च जिज्ञासार्थः पुनर्भवेत्</l>
	<l>प्रवेशः सोऽप्यदृष्टार्थ इति नैवेह सूत्रितः</l>
      </lg>
      <lg xml:id="PJS.109" n="109">
	<l>निर्गमो हि कृतार्थस्य दृष्टार्थो गुरुवेश्मनः</l>
	<l>स्मर्यते तस्य नार्थः स्यादकृतार्थस्य निर्गमे</l>
      </lg>
      <lg xml:id="PJS.110" n="110">
	<l>अथशब्दप्रसिद्ध्यैव वेदग्रहणहेतुता</l>
	<l>आनन्तर्योपदेशित्वादतः शब्देन किं पुनः</l>
      </lg>
      <lg xml:id="PJS.111" n="111">
	<l>योग्यत्वमथशब्देन यद्यपि प्रतिपादितम्</l>
	<l>तदेव हेतुरत्रेति नातःशब्दाद्विना भवेत्</l>
      </lg>
      <lg xml:id="PJS.112" n="112">
	<l>लक्षणं पुरुषस्यैव तदा तद्धि प्रसज्यते</l>
	<l>जिज्ञासायाश्च हेतुत्वे फलार्थत्वादि सम्भवेत्</l>
      </lg>
      <lg xml:id="PJS.113" n="113">
	<l>अतःशब्दगृहीतं वा तत्राध्ययनमाश्रितम्</l>
	<l>हेतावकथ्यमाने हि मङ्गलाद्यप्यसौ वदेत्</l>
      </lg>
      <lg xml:id="PJS.114" n="114">
	<l>स्नानबाधस्य वा हेतुरत इत्युच्यते पुनः</l>
	<l>योग्यस्याधीतवेदत्वान्नावस्थातुं हि लभ्यते</l>
      </lg> 
      <lg xml:id="PJS.115" n="115">
	<l>सन्वाच्येच्छान्तरं कर्म ज्ञानं व्याप्नोति तावता</l>
	<l>ज्ञानोपसर्जना सैव न तु विध्यादि गम्यते</l>
      </lg>
      <lg xml:id="PJS.116" n="116">
	<l>इषेस्तु कर्म बाह्यः स्याद्धर्मः सा वाथ वा द्वयम्</l>
	<l>समानकर्तृकत्वं तु तुमुनोक्तं लिङा विधिः</l>
      </lg>
      <lg xml:id="PJS.117" n="117">
	<l>एवं विषयनानात्वान्न का चित्पुनरुक्तता</l>
	<l>सूत्रितेच्छाभिनिर्वृत्त्यै द्वितीयेच्छात्र सूत्रिता</l>
      </lg>
      <lg xml:id="PJS.118" n="118">
	<l>प्रकृत्या विकृतिर्यस्माच्चतुर्थ्यन्ता समस्यते</l>
	<l>तादर्थ्ये यूपदार्वादौ तेनास्मिन्नसमासता</l>
      </lg>
      <lg xml:id="PJS.119" n="119">
	<l>स हि तस्येत्यनेनोक्तो धर्मस्येत्येष विग्रहः</l>
	<l>धर्मायेति तु तादर्थ्ये षष्ठी वृत्तेति कथ्यते</l>
      </lg>
      <lg xml:id="PJS.120" n="120">
	<l>प्राप्नोत्यत्र चतुर्थ्येव विशेषश्चेद्विवक्षितः</l>
	<l>सामान्यस्य विवक्षायां तादृशं कथ्यते कथम्</l>
      </lg>
      <lg xml:id="PJS.121" n="121">
	<l>सम्बन्धमात्र एवैषा षष्ठ्युत्पन्ना तथापि तु</l>
	<l>विशेषनिष्ठता तस्या भाष्यकारेण वर्ण्यते</l>
      </lg>
      <lg xml:id="PJS.122" n="122">
	<l>साधनाभासता चात्र पूर्वपक्षार्थगोचरा</l>
	<l>अन्यसाधनमन्यस्य साधनाभास उच्यते</l>
      </lg>
      <lg xml:id="PJS.123" n="123">
	<l>क्रत्वर्थं पुरुषार्थस्य तदर्थं च क्रतोरिति</l>
	<l>शेषलक्षणशब्दश्च कृत्स्नशास्त्रविवक्षया</l>
      </lg>
      <lg xml:id="PJS.124" n="124">
	<l>प्रसिद्धः शक्यते ज्ञातुम्प्रसिद्धत्वात्तु नेष्यते</l>
	<l>अप्रसिद्धस्त्वशक्यत्वान्नतरामित्यतोऽब्रवीत्</l>
      </lg>
      <lg xml:id="PJS.125" n="125">
	<l>जिज्ञास्यः संशयाद्धर्मः श्रेयस्करतयापि च</l>
	<l>असन्दिग्धो ह्यजिज्ञास्यो यो वा स्यान्निष्प्रयोजनः</l>
      </lg>
      <lg xml:id="PJS.126" n="126">
	<l>स्वरूपादिषु धर्मस्य द्विधा विप्रतिपद्यते</l>
	<l>पूर्वं प्रमाणरूपाभ्याम्, पादेनाद्यस्य निर्णयः</l>
      </lg>
      <lg xml:id="PJS.127" n="127">
	<l>स्थिते वेदप्रमाणत्वे पुनर्वाक्यार्थनिर्णये</l>
	<l>मतिर्बहुविदां पुंसां संशयान्नोपजायते</l>
      </lg>
      <lg xml:id="PJS.128" n="128">
	<l>के चिदाहुरसावर्थः, के चिन्नासावयं त्विति</l>
	<l>तन्निर्णयार्थमप्येतत्परं शास्त्रं प्रणीयते</l>
      </lg>
    </div>
    <div type="adhikaraṇa" n="CDS"><!-- २ !-->
      <head>चोदनासूत्र</head>
      <lg xml:id="CDS.1" n="1">
	<l>धर्मे सामान्यतः सिद्धे प्रमाणं चोदनोच्यते</l>
	<l>स्वरूपादेस्ततः सिद्धः, स्वरूपं चेह सूत्र्यते</l>
      </lg>
      <lg xml:id="CDS.2" n="2">
	<l>द्वयमेकेन सूत्रेण श्रुत्यर्थाभ्यां निरूप्यते</l>
	<l>स्वरूपेऽपि हि तस्योक्ते प्रमाणं कथ्यतेऽर्थतः</l>
      </lg>
      <lg xml:id="CDS.3" n="3">
	<l>किमाद्यपेक्षितैः पूर्णः समर्थः प्रत्ययो विधौ</l>
	<l>तेन प्रवर्तकं वाक्यं शास्त्रेऽस्मिन्चोदनोच्यते</l>
      </lg>
      <lg xml:id="CDS.4" n="4">
	<l>चोदनैव प्रमाणं चेत्येतद्धर्मेऽवधारितम्</l>
	<l>साकाङ्क्षमिति मन्वानो युक्तिलेशं द्वयेऽस्पृशत्</l>
      </lg>
      <lg xml:id="CDS.5" n="5">
	<l>सम्भाव्यते प्रमाणत्वं शब्दस्यैवंविधेष्वपि</l>
	<l>इन्द्रियादेरसामर्थ्यं वक्ष्यमाणमदीदिशत्</l>
      </lg>
      <lg xml:id="CDS.6" n="6">
	<l>अत्यन्तासत्यपि ज्ञानमर्थे शब्दः करोति हि</l>
	<l>तेनोत्सर्गे स्थिते तस्य दोषाभावात्प्रमाणता</l>
      </lg>
      <lg xml:id="CDS.7" n="7">
	<l>चोदनेत्यब्रवीच्चात्र शब्दमात्रविवक्षया</l>
	<l>न हि भूतादिविषयः कश्चिदस्ति विधायकः</l>
      </lg>
      <lg xml:id="CDS.8" n="8">
	<l>इन्द्रियादिव्युदासेन शब्दो यावन्न साध्यते</l>
	<l>तावच्च तद्विशेषस्य कुतो वावसरो भवेत्</l>
      </lg>
      <lg xml:id="CDS.9" n="9">
	<l>निमित्तमात्रं वोच्येत प्रमाणं चेह लक्षणम्</l>
	<l>प्रमाणं त्वपि शब्दो वा तज्ज्ञानं वा निरूप्यते</l>
      </lg>
      <lg xml:id="CDS.10" n="10">
	<l>पदार्थस्तन्मतिर्वा स्याद्वाक्यार्थाधिगमोऽपि वा</l>
	<l>पूर्वेषां तु प्रमाणत्वे फलत्वं तस्य गम्यते</l>
      </lg>
      <lg xml:id="CDS.11" n="11">
	<l>ज्ञाने लक्षणशब्दोऽयं यदि नाम प्रयुज्यते</l>
	<l>चोदनोक्तिस्तदा कार्यं तत्कार्यं चापि लक्षयेत्</l>
      </lg>
      <lg xml:id="CDS.12" n="12">
	<l>निमित्तमात्रे शब्दे च प्रमाणे मुख्यवृत्तयोः</l>
	<l>सामानाधिकरण्यं स्याच्चोदनालक्षणत्वयोः</l>
      </lg>
      <lg xml:id="CDS.13" n="13">
	<l>द्रव्यक्रियागुणादीनां धर्मत्वं स्थापयिष्यते</l>
	<l>तेषामैन्द्रियकत्वेऽपि न ताद्रूप्येण धर्मता</l>
      </lg>
      <lg xml:id="CDS.14" n="14">
	<l>श्रेयःसाधनता ह्येषां नित्यं वेदात्प्रतीयते </l>
	<l>ताद्रूप्येण च धर्मत्वं तस्मान्नेन्द्रियगोचरः</l>
      </lg>
      <lg xml:id="CDS.15" n="15">
	<l>प्रदर्शनार्थमत्रोक्तमिन्द्रियं सूत्रकारवत्</l>
	<l>नान्यत्किञ् चेति वाच्छेदः सामान्यार्थः प्रयुज्यते</l>
      </lg>
      <lg xml:id="CDS.16" n="16">
	<l>तदसामर्थ्यसिद्ध्यै च पुनरिन्द्रियकीर्तनम्</l>
	<l>किञ् चेति मध्यमच्छेदो हेतुप्रश्ने प्रयुज्यते</l>
      </lg>
      <lg xml:id="CDS.17" n="17">
	<l>यद्यपि त्वनुमानस्याप्येवमादौ समर्थता</l>
	<l>विना सम्बन्धबोधेन न तु तस्योद्भवः क्व चित्</l>
      </lg>
      <lg xml:id="CDS.18" n="18">
	<l>न सामान्यविशेषाभ्यां धर्मसम्बन्धदर्शनम्</l>
	<l>लिङ्गस्य कस्य चित्सिद्धं येन स्यादनुमानता</l>
      </lg>
      <lg xml:id="CDS.19" n="19">
	<l>ननु शब्दोऽपि सम्बन्धबोधान्नर्ते प्रवर्त्तते</l>
	<l>पदं तत्, न च तद्वाच्यो धर्मः, वाक्यार्थ एव सः</l>
      </lg>
      <lg xml:id="CDS.20" n="20">
	<l>वाक्यस्यावाचकत्वं च, पदार्थानां च हेतुता</l>
	<l>सम्बन्धस्यानपेक्षाणां वाक्यार्थे स्थापयिष्यते</l>
      </lg>
      <lg xml:id="CDS.21" n="21">
	<l>नित्यत्वादेरसिद्धत्वाद्, अभ्युपेत्योच्यतेऽथ वा</l>
	<l>सुतरामप्रमाणत्वं वक्तृप्रामाण्यवर्जनात्</l>
      </lg>
      <lg xml:id="CDS.22" n="22">
	<l>प्रमाणान्तरदृष्टं हि शब्दोऽर्थं प्रापयेत्सदा</l>
	<l>स्मृतिवच्च स्वयं तस्य प्रामाण्यं नोपपद्यते</l>
      </lg>
      <lg xml:id="CDS.23" n="23">
	<l>नूनं तत्रानुभूतोऽसावित्याप्तोक्तिनिबन्धना</l>
	<l>बुद्धिः साक्षाददृष्टेऽपि युक्तार्थे पुरुषोक्तितः</l>
      </lg>
      <lg xml:id="CDS.24" n="24">
	<l>नात्मीयादन्यदीयाद्वा प्रत्यक्षादेर्विना क्व चित्</l>
	<l>वचसः सत्यता दृष्टा तथा स्याच्चोदनास्वपि</l>
      </lg>
      <lg xml:id="CDS.25" n="25">
	<l>तेन सत्यपि विज्ञाने प्रतिज्ञादेर्यथैव हि</l>
	<l>स्वातन्त्र्यान्न प्रमाणत्वं तथा वेदेऽपि दृश्यताम्</l>
      </lg>
      <lg xml:id="CDS.26" n="26">
	<l>स्वर्गयागादिसम्बन्धविषया चोदना मृषा</l>
	<l>प्रत्यक्षाद्यगतार्थत्वादीदृग्बुद्धादिवाक्यवत्</l>
      </lg>
      <lg xml:id="CDS.27" n="27">
	<l>यद्वाप्तेनाप्रणीतत्वाद्बालोन्मत्तादिवाक्यवत्</l>
	<l>व्योमादिवच्च नित्यत्वात्प्रामाण्यस्य निराकृतिः</l>
      </lg>
      <lg xml:id="CDS.28" n="28">
	<l>यदि वा पुरुषाधीनप्रामाण्याः सर्वचोदनाः</l>
	<l>स्वतो वा न प्रमाणं स्युर्वाक्यत्वात्पुरुषोक्तिवत्</l>
      </lg>
      <lg xml:id="CDS.29" n="29">
	<l>प्रामाण्यं वा नरापेक्षं सर्वशब्देषु गम्यताम्</l>
	<l>शब्दैः सम्बन्ध्यमानत्वादप्रमाण्यं तथैव हि</l>
      </lg>
      <lg xml:id="CDS.30" n="30">
	<l>न स्याद्वक्तृगुणानां चेद्वचः प्रामाण्यहेतुता</l>
	<l>तद्दोषैरप्रमाणत्वं किमित्यस्य भविष्यति</l>
      </lg>
      <lg xml:id="CDS.31" n="31">
	<l>एवं स्थिते तु वेदस्य सति वासति वा नरे</l>
	<l>प्रामाण्यं दुर्लभं मत्वा नन्वित्येतदचूचुदत्</l>
      </lg>
      <lg xml:id="CDS.32" n="32">
	<l>तत्र विप्रतिषिद्धत्वं बुद्धवाक्येऽपि युज्यते</l>
	<l>ततोऽपि प्रत्ययोत्पत्तेस्तस्माज्जात्युत्तरं त्विदम्</l>
      </lg>
      <lg xml:id="CDS.33" n="33">
	<l>सर्वविज्ञानविषयमिदं तावत्परीक्ष्यताम्</l>
	<l>प्रमाणत्वाप्रमाणत्वे स्वतः किं परतोऽथ वा</l>
      </lg>
      <lg xml:id="CDS.34" n="34">
	<l>स्वतोऽसतामसाध्यत्वात्के चिदाहुर्द्वयं स्वतः</l>
	<l>अपरे कारणोत्पन्नगुणदोषावधारणात्</l>
      </lg>
      <lg xml:id="CDS.35" n="35">
	<l>स्वतस्तावद्द्वयं नास्ति, विरोधात्, परतो न च</l>
	<l>निःस्वभावत्वमेवं हि ज्ञानरूपे प्रसज्यते</l>
      </lg>
      <lg xml:id="CDS.36" n="36">
	<l>कथं ह्यन्यानपेक्षस्य विपरीतात्मसम्भवः</l>
	<l>किमात्मकं भवेत्तच्च स्वभावद्वयवर्जितम्</l>
      </lg>
      <lg xml:id="CDS.37" n="37">
	<l>विज्ञानव्यक्तिभेदेन भवेच्चेदविरुद्धता</l>
	<l>तथाप्यन्यानपेक्षत्वे किं क्वेति न निरूप्यते</l>
      </lg>
      <lg xml:id="CDS.38" n="38">
	<l>तस्मात्स्वाभाविकं तेषामप्रमाणत्वमिष्यताम्</l>
	<l>प्रामाण्यञ् च परापेक्षम्, अत्र न्यायोऽभिधीयते</l>
      </lg>
      <lg xml:id="CDS.39" n="39">
	<l>अप्रामाण्यमवस्तुत्वान्न स्यात्कारणदोषतः</l>
	<l>वस्तुत्वात्तु गुणैस्तेषां प्रामाण्यमुपजन्यते</l>
      </lg>
      <lg xml:id="CDS.40" n="40">
	<l>प्रामाण्यं हि यदोत्सर्गात्तदभावोऽथ कृत्रिमः</l>
	<l>तदा स्वप्नादिबोधेऽपि प्रामाण्यं केन वार्यते</l>
      </lg>
      <lg xml:id="CDS.41" n="41">
	<l>मत्पक्षे कारणाभावात्प्रामाण्यं नोपजायते</l>
	<l>हेतुमत्त्वप्रसङ्गोऽतो न भविष्यत्यवस्तुनः</l>
      </lg>
      <lg xml:id="CDS.42" n="42">
	<l>इन्द्रियादिगुणाश्चास्य कारणम्, तदसद्द्विधा</l>
	<l>दुष्टत्वादिन्द्रियादीनामभावेऽन्यतमस्य वा</l>
      </lg>
      <lg xml:id="CDS.43" n="43">
	<l>अत एव च वो भ्रान्तिर्दोषैर्मिथ्यात्वधीरिति </l>
	<l>तद्व्याप्तेस्तु गुणाभावस्तत्कृता ह्यप्रमाणता</l>
      </lg>
      <lg xml:id="CDS.44" n="44">
	<l>तस्मात्कारणशुद्धत्वं ज्ञानप्रामाण्यकारणम्</l>
	<l>स्वभावतोऽप्रमाणत्वं तदभावेन लक्ष्यते</l>
      </lg>
      <lg xml:id="CDS.45" n="45">
	<l>अन्वयव्यतिरेकाभ्यामप्रामाण्यं न दोषतः</l>
	<l>नाज्ञाने दृश्यते ह्येतत्कारणाभावहेतुके</l>
      </lg>
      <lg xml:id="CDS.46" n="46">
	<l>ततश्च पुरुषाभावात्सति वा शुद्ध्यसम्भवात्</l>
	<l>निर्मूलत्वात्प्रमाणत्वं चोदनायां न युज्यते</l>
      </lg>
      <lg xml:id="CDS.47" n="47">
	<l>स्वतः सर्वप्रमाणानां प्रामाण्यमिति गम्यताम्</l>
	<l>न हि स्वतोऽसती शक्तिः कर्तुमन्येन शक्यते</l>
      </lg>
      <lg xml:id="CDS.48" n="48">
	<l>आत्मलाभे च भावानां कारणापेक्षता भवेत्</l>
	<l>लब्धात्मनां स्वकार्येषु प्रवृत्तिः स्वयमेव तु</l>
      </lg>
      <lg xml:id="CDS.49" n="49">
	<l>जातेऽपि यदि विज्ञाने तावन्नार्थोऽवधार्यते</l>
	<l>यावत्कारणशुद्धत्वं न प्रमाणान्तराद्भवेत्</l>
      </lg>
      <lg xml:id="CDS.50" n="50">
	<l>तत्र ज्ञानान्तरोत्पादः प्रतीक्ष्यः कारणान्तरात्</l>
	<l>यावद्धि न परिच्छिन्ना शुद्धिस्तावदसत्समा</l>
      </lg>
      <lg xml:id="CDS.51" n="51">
	<l>तस्यापि कारणे शुद्धे तज्ज्ञाने स्यात्प्रमाणता</l>
	<l>तस्याप्येवमितीच्छश्च न क्व चिद्व्यवतिष्ठते</l>
      </lg>
      <lg xml:id="CDS.52" n="52">
	<l>यदा स्वतः प्रमाणत्वं तदान्यन्नैव गृह्यते</l>
	<l>निवर्त्तत्ते हि मिथ्यात्वं दोषाज्ञानादयत्नतः</l>
      </lg>
      <lg xml:id="CDS.53" n="53">
	<l>तस्माद्बोधात्मकत्वेन प्राप्ता बुद्धेः प्रमाणता</l>
	<l>अर्थान्यथात्वहेतूत्थदोषज्ञानादपोद्यते</l>
      </lg>
      <lg xml:id="CDS.54" n="54">
	<l>अप्रामाण्यं त्रिधा भिन्नं मिथ्यात्वाज्ञानसंशयैः</l>
	<l>वस्तुत्वाद्द्विविधस्यात्र सम्भवो दुष्टकारणात्</l>
      </lg>
      <lg xml:id="CDS.55" n="55">
	<l>अविज्ञाने तु दोषाणां व्यापारो नैव कल्प्यते</l>
	<l>कारणाभावतस्त्वेव तत्सिद्धं नस्त्वदुक्तिवत्</l>
      </lg>
      <lg xml:id="CDS.56" n="56">
	<l>दोषतश्चाप्रमाणत्वे स्वतःप्रामाण्यवादिनाम्</l>
	<l>गुणज्ञानानवस्थावन्न दोषेषु प्रसज्यते</l>
      </lg>
      <lg xml:id="CDS.57" n="57">
	<l>साक्षाद्विपर्ययज्ञानाल्लघ्व्येव त्वप्रमाणता</l>
	<l>पूर्वाबाधेन नोत्पत्तिरुत्तरस्य हि सिध्यति</l>
      </lg>
      <lg xml:id="CDS.58" n="58">
	<l>दुष्टकारणबोधे तु सिद्धेऽपि विषयान्तरे</l>
	<l>अर्थात्तुल्यार्थतां प्राप्य बाधो गोदोहनादिवत्</l>
      </lg>
      <lg xml:id="CDS.59" n="59">
	<l>तत्र दोषान्तरज्ञानं बाधधीर्वा परा न चेत्</l>
	<l>तदुद्भूतौ द्वितीयस्य मिथ्यात्वादाद्यमानता</l>
      </lg>
      <lg xml:id="CDS.60" n="60">
	<l>स्वत एव हि तत्रापि दोषाज्ञानात्प्रमाणता</l>
	<l>दोषज्ञाने त्वनुत्पन्ने न शङ्क्या निष्प्रमाणता</l>
      </lg>
      <lg xml:id="CDS.61" n="61">
	<l>एवं त्रिचतुरज्ञानजन्मनो नाधिका मतिः</l>
	<l>प्रार्थ्यते तावतैवैकं स्वतः प्रामाण्यमश्नुते</l>
      </lg>
      <lg xml:id="CDS.62" n="62">
	<l>शब्दे दोषोद्भवस्तावद्वक्त्रधीन इति स्थितिः</l>
	<l>तदभावः क्व चित्तावद्गुणवद्वक्तृकत्वतः</l>
      </lg>
      <lg xml:id="CDS.63" n="63">
	<l>तद्गुणैरपकृष्टानां शब्दे संक्रान्त्यसम्भवात्</l>
	<l>यदा वक्तुरभावेन न स्युर्दोषा निराश्रयाः</l>
      </lg>
      <lg xml:id="CDS.64" n="64">
	<l>पौरुषेये द्वयं दृष्टं दोषाभावो गुणास्तथा</l>
	<l>प्रामाण्यं तत्र गुणतो नैव स्यादित्युदाहृतम्</l>
      </lg>
      <lg xml:id="CDS.65" n="65">
	<l>तस्माद्गुणेभ्यो दोषाणामभावस्तदभावतः</l>
	<l>अप्रामाण्यद्वयासत्त्वं तेनोत्सर्गोऽनपोदितः</l>
      </lg>
      <lg xml:id="CDS.66" n="66">
	<l>प्रत्ययोत्पत्तिहेतुत्वात्प्रामाण्यं नापनीयते</l>
	<l>दोषाभावो गुणेभ्यश्चेन्ननु सैवास्थितिर्भवेत्</l>
      </lg>
      <lg xml:id="CDS.67" n="67">
	<l>तदा तु व्याप्रियन्ते हि ज्ञायमानतया गुणाः</l>
	<l>दोषाभावे तु विज्ञेये सत्तामात्रोपकारिणः</l>
      </lg>
      <lg xml:id="CDS.68" n="68">
	<l>तत्रापवादनिर्मुक्तिर्वक्त्रभावाल्लघीयसी</l>
	<l>वेदे तेनाप्रमाणत्वं नाशङ्कामपि गच्छति</l>
      </lg>
      <lg xml:id="CDS.69" n="69">
	<l>अतो वक्त्रनधीनत्वात्प्रामाण्ये तदुपासनम्</l>
	<l>न युक्तम्, अप्रमाणत्वे कल्प्ये तत्प्रार्थना भवेत्</l>
      </lg>
      <lg xml:id="CDS.70" n="70">
	<l>ततश्चाप्ताप्रणीतत्वं न दोषायात्र जायते</l>
	<l>प्रयोगाणां तु सर्वेषां वक्ष्यामः प्रतिसाधनम्</l>
      </lg>
      <lg xml:id="CDS.71" n="71">
	<l>पौरुषेये तु वचने प्रमाणान्तरमूलता</l>
	<l>तदभावे हि तद्दुष्येदितरन्न कदा चन</l>
      </lg>
      <lg xml:id="CDS.72" n="72">
	<l>तेनेतरैः प्रमाणैर्या चोदनानामसङ्गतिः </l>
	<l>तयैव स्यात्प्रमाणत्वमनुवादत्वमन्यथा</l>
      </lg>
      <lg xml:id="CDS.73" n="73">
	<l>अन्यस्यापि प्रमाणत्वे सङ्गतिर्नैव कारणम्</l>
	<l>तुल्यार्थानां विकल्प्यत्वादेकं तत्र हि बोधकम्</l>
      </lg>
      <lg xml:id="CDS.74" n="74">
	<l>यत्रापि स्यात्परिच्छेदः प्रमाणैरुत्तरैः पुनः</l>
	<l>नूनं तत्रापि पूर्वेण सोऽर्थो नावधृतस्तथा</l>
      </lg>
      <lg xml:id="CDS.75" n="75">
	<l>सङ्गत्या यदि चेष्येत पूर्वपूर्वप्रमाणता</l>
	<l>प्रमाणान्तरमिच्छन्तो न व्यवस्थां लभेमहि</l>
      </lg>
      <lg xml:id="CDS.76" n="76">
	<l>कस्य चित्तु यदीष्येत स्वत एव प्रमाणता</l>
	<l>प्रथमस्य तथाभावे प्रद्वेषः किंनिबन्धनः</l>
      </lg>
      <lg xml:id="CDS.77" n="77">
	<l>श्रोत्रधीश्चाप्रमाणं स्यादितराभिरसङ्गतेः</l>
	<l>स्याच्चेत्तज्जनितेनैव ज्ञानेनान्येन सङ्गतिः</l>
      </lg>
      <lg xml:id="CDS.78" n="78">
	<l>वेदेऽपि शतकृत्वः स्याद्बुद्धिरुच्चारणानुगा</l>
	<l>साधनान्तरजन्या तु बुद्धिर्नास्ति द्वयोरपि</l>
      </lg>
      <lg xml:id="CDS.79" n="79">
	<l>यथा त्वेकेन्द्रियाधीनज्ञानान्तरनिबन्धना</l>
	<l>सङ्गतिः कारणं प्राप्ता तथा वेदेऽपि कल्प्यताम्</l>
      </lg>
      <lg xml:id="CDS.80" n="80">
	<l>तस्माद्दृढं यदुत्पन्नं नापि संवादमृच्छति</l>
	<l>ज्ञानान्तरेण विज्ञानं तत्प्रमाणं प्रतीयताम्</l>
      </lg>
      <lg xml:id="CDS.81" n="81">
	<l>न चानुमानतः साध्या शब्दादीनां प्रमाणता</l>
	<l>सर्वस्यैव हि मा प्रापत्प्रमाणान्तरसाध्यता</l>
      </lg>
      <lg xml:id="CDS.82" n="82">
	<l>ननु प्रमाणमित्येवं प्रत्यक्षादि न गृह्यते</l>
	<l>न चेत्थमगृहीतेन व्यवहारोऽवकल्पते</l>
      </lg>
      <lg xml:id="CDS.83" n="83">
	<l>प्रामाण्यं ग्रहणात्पूर्वं स्वरूपेणैव संस्थितम्</l>
	<l>निरपेक्षं स्वकार्येषु गृह्यते प्रत्ययान्तरैः</l>
      </lg>
      <lg xml:id="CDS.84" n="84">
	<l>तेनास्य ज्ञायमानत्वं प्रामाण्ये नोपयुज्यते</l>
	<l>विषयानुभावो ह्यत्र पूर्वस्मादेव लभ्यते</l>
      </lg>
      <lg xml:id="CDS.85" n="85">
	<l>अप्रमाणं पुनः स्वार्थग्राहकं स्यात्स्वरूपतः</l>
	<l>निवृत्तिस्तस्य मिथ्यात्वे नागृहीते परैर्भवेत्</l>
      </lg>
      <lg xml:id="CDS.86" n="86">
	<l>न ह्यर्थस्यातथाभावः पूर्वेणार्थस्तथात्ववत्</l>
	<l>तत्राप्यर्थान्यथाभावे धीर्यद्वा दुष्टकारणे</l>
      </lg>
      <lg xml:id="CDS.87" n="87">
	<l>तावतैव च मिथ्यात्वं गृह्यते नान्यहेतुकम्</l>
	<l>उत्पत्त्यवस्थं चैवेदं प्रमाणमिति मीयते</l>
      </lg>
      <lg xml:id="CDS.88" n="88">
	<l>अतो यत्रापि मिथ्यात्वं परेभ्यः प्रतिपाद्यते</l>
	<l>तत्राप्येतद्द्वयं वाच्यं न तु साधर्म्यमात्रकम्</l>
      </lg>
      <lg xml:id="CDS.89" n="89">
	<l>चोदनार्थान्यथाभावं कुर्वतश्चानुमानतः</l>
	<l>तज्ज्ञानेनैव यो बाधः स कथं विनिवार्यते</l>
      </lg>
      <lg xml:id="CDS.90" n="90">
	<l>तन्मिथ्यात्वादबाधश्चेत्, प्राप्तमन्योन्यसंश्रयम्</l>
	<l>नानुमानादतोऽन्यद्धि बाधकं किञ् चिदस्ति ते</l>
      </lg>
      <lg xml:id="CDS.91" n="91">
	<l>न चान्यैरग्रहेऽर्थस्य स्यादभावो रसादिवत्</l>
	<l>तेषां जिह्वादिभिर्यस्मान्नियमो ग्रहणेऽस्ति हि</l>
      </lg>
      <lg xml:id="CDS.92" n="92">
	<l>तद्धियैवार्थबोधश्चेत्, तादृग्धर्मे भविष्यति</l>
	<l>ममासिद्धमिदं किन्तु वेदाज्जातेऽवबोधने</l>
      </lg>
      <lg xml:id="CDS.93" n="93">
	<l>वक्तुं न द्वेषमात्रेण युज्यते सत्यवादिना</l>
	<l>द्वेषादसम्मतत्वाद्वा न च स्यादप्रमाणता</l>
      </lg>
      <lg xml:id="CDS.94" n="94">
	<l>न चात्मेच्छाभ्यनुज्ञाभ्यां प्रामाण्यमवकल्पते</l>
	<l>अग्निदाहादिदुःखस्य न ह्यप्रत्यक्षतेष्यते</l>
      </lg>
      <lg xml:id="CDS.95" n="95">
	<l>न चाभिलापिकं ज्ञानं प्रामाण्येनावधार्यते</l>
	<l>तस्मादालोकवद्वेदे सर्वसाधारणे सति</l>
      </lg>
      <lg xml:id="CDS.96" n="96">
	<l>नैवं विप्रतिपत्तव्यम्, बौद्धादेर्वक्ष्यतेऽन्तरम्</l>
	<l>पुरुषाशक्तितस्तत्र सापवादत्वसम्भवः</l>
      </lg>
      <lg xml:id="CDS.97" n="97">
	<l>वेदस्यापौरुषेयत्वे सिद्धा त्वेवं प्रमाणता</l>
	<l>कर्तृमत्त्वे तु वेदस्य सम्यङ्मिथ्यात्ववादिभिः</l>
      </lg>
      <lg xml:id="CDS.98" n="98">
	<l>कर्ता गुणाश्च दोषाश्च महाजनपरिग्रहः</l>
	<l>एवमादि विना युक्त्या कल्प्यम्, मीमांसकैः पुनः</l>
      </lg>
      <lg xml:id="CDS.99" n="99">
	<l>इदानीमिव सर्वत्र दृष्टान्नाधिकमिष्यते</l>
	<l>एवम्भूतस्य वेदस्य ज्ञानोत्पत्तिं प्रकुर्वतः</l>
      </lg>
      <lg xml:id="CDS.100" n="100">
	<l>स्वरूपविपरीतत्वसंशयौ भाष्यवारितौ</l>
	<l>निवारयिष्यते चापि दुष्टकारणकल्पना</l>
      </lg>
      <lg xml:id="CDS.101" n="101">
	<l>पुरुषाभावतस्तेन तद्द्वारेणाप्यशङ्कितौ </l>
	<l>तथा सत्यतथाभावो बुद्ध्यनुत्पत्तिमाश्रितः</l>
      </lg>
      <lg xml:id="CDS.102" n="102">
	<l>तत्र विप्रतिषिद्धत्वं ब्रवीतीत्येवमादिना</l>
	<l>यथादृष्टार्थवादित्वं तच्चेत्प्रत्ययितादिति</l>
      </lg>
      <lg xml:id="CDS.103" n="103">
	<l>इन्द्रियेति तु मूलं चेदस्यास्तीत्येवमब्रवीत्</l>
	<l>द्रष्टृत्वसत्यवादित्वे तच्चेत्प्रत्ययितादिति</l>
      </lg>
      <lg xml:id="CDS.104" n="104">
	<l>दृश्यमानार्थवादित्वे स्यादनाप्तोक्तिसत्यता</l>
	<l>एवं त्वेकाङ्गवैकल्यात्प्रत्युदाहरणस्थितिः</l>
      </lg>
      <lg xml:id="CDS.105" n="105">
	<l>एकैकाभावमात्रे स्यादाप्तत्वैन्द्रियकत्वयोः</l>
	<l>अप्रत्ययितपक्षे स्यादैन्द्रियस्याप्यसत्यता</l>
      </lg>
      <lg xml:id="CDS.106" n="106">
	<l>अनिन्द्रियत्वपक्षे वा सत्प्रत्ययितभाषितम्</l>
	<l>व्याहतग्रन्थतैवं स्यात्, तस्मात्पूर्वेण सत्यता</l>
      </lg>
      <lg xml:id="CDS.107" n="107">
	<l>परेण मूलसद्भाव इन्द्रियेण तु दर्शितः</l>
	<l>अप्रामाण्यनिवृत्त्यर्थं दोषाभावोपवर्णनम्</l>
      </lg>
      <lg xml:id="CDS.108" n="108">
	<l>गुणात्प्रामाण्यमित्येवं तत्पूर्वं सुनिराकृतम्</l>
	<l>पूर्वत्र प्रतिषिद्धत्वान्नैतत्प्रामाण्यकारणम्</l>
      </lg>
      <lg xml:id="CDS.109" n="109">
	<l>समुच्चयार्थो वाशब्दः पूर्वस्मिन्, उत्तरत्र च</l>
	<l>विकल्पेनोभयोराह प्रत्युदाहरणे पृथक्</l>
      </lg>
      <lg xml:id="CDS.110" n="110">
	<l>शक्येऽप्यसत्ये मिथ्यात्वं दृष्टं सत्येऽप्यशक्तिके</l>
	<l>नानेन वचनेनेह सर्वज्ञत्वनिराक्रिया</l>
      </lg>
      <lg xml:id="CDS.111" n="111">
	<l>वचनादृत इत्येवमपवादो हि संश्रितः</l>
	<l>यदि षड्भिः प्रमाणैः स्यात्सर्वज्ञः केन वार्यते</l>
      </lg>
      <lg xml:id="CDS.112" n="112">
	<l>एकेन तु प्रमाणेन सर्वज्ञो येन कल्प्यते</l>
	<l>नूनं स चक्षुषा सर्वान्रसादीन्प्रतिपद्यते</l>
      </lg>
      <lg xml:id="CDS.113" n="113">
	<l>यज्जातीयैः प्रमाणैस्तु यज्जातीयार्थदर्शनम्</l>
	<l>भवेदिदानीं लोकस्य तथा कालान्तरेऽप्यभूत्</l>
      </lg>
      <lg xml:id="CDS.114" n="114">
	<l>यत्राप्यतिशयो दृष्टः स स्वार्थानतिलङ्घनात्</l>
	<l>दूरसूक्ष्मादिदृष्टौ स्यान्न रूपे श्रोत्रवृत्तिता</l>
      </lg>
      <lg xml:id="CDS.115" n="115">
	<l>भविष्यति न दृष्टं च प्रत्यक्षस्य मनागपि</l>
	<l>सामर्थ्यम्, नानुमानादेर्लिङ्गादिरहिते क्व चित्</l>
      </lg>
      <lg xml:id="CDS.116" n="116">
	<l>सर्वज्ञकल्पनान्यैस्तु वेदे चापौरुषेयता</l>
	<l>तुल्यता कल्पिता येन तेनेदं सम्प्रधार्यताम्</l>
      </lg>
      <lg xml:id="CDS.117" n="117">
	<l>सर्वज्ञो दृश्यते तावन्नेदानीमस्मदादिभिः</l>
	<l>निराकरणवच्छक्या न चासीदिति कल्पना</l>
      </lg>
      <lg xml:id="CDS.118" n="118">
	<l>न चागमेन सर्वज्ञः, तदीयेऽन्योन्यसंश्रयात्</l>
	<l>नरान्तरप्रणीतस्य प्रामाण्यं गम्यते कथम्</l>
      </lg>
      <lg xml:id="CDS.119" n="119">
	<l>न चाप्येवम्परो नित्यः शक्यो लब्धुमिहागमः</l>
	<l>नित्यश्चेदर्थवादत्वं तत्परे स्यादनित्यता</l>
      </lg>
      <lg xml:id="CDS.120" n="120">
	<l>आगमस्य च नित्यत्वे सिद्धे तत्कल्पना वृथा</l>
	<l>यतस्तं प्रतिपद्यन्ते धर्ममेव ततो नराः</l>
      </lg>
      <lg xml:id="CDS.121" n="121">
	<l>योऽपीन्द्रियार्थसम्बन्धविषये सत्यवादिताम्</l>
	<l>दृष्ट्वा तद्वचनत्वेन श्रद्धेयेऽर्थेऽपि कल्पयेत्</l>
      </lg>
      <lg xml:id="CDS.122" n="122">
	<l>तेनापि पारतन्त्र्येण बाधिता स्यात्प्रमाणता</l>
	<l>प्रामाण्यं चेत्स्वयं तस्य कापेक्षान्येन्द्रियादिषु</l>
      </lg>
      <lg xml:id="CDS.123" n="123">
	<l>यथैवात्रेन्द्रियादिभ्यः परिच्छेदात्प्रमाणता</l>
	<l>श्रद्धेयेऽपि तथैव स्यान्न स्वातन्त्र्येण लभ्यते</l>
      </lg>
      <lg xml:id="CDS.124" n="124">
	<l>यथा च तेषां सत्यत्वं सिध्यत्येतेन हेतुना</l>
	<l>तथान्यानवबुद्धार्थप्रामाण्याभावसाधनम्</l>
      </lg>
      <lg xml:id="CDS.125" n="125">
	<l>अश्रद्धेयार्थसत्यत्वं श्रद्धेये चाप्यसत्यता</l>
	<l>पूर्वज्ञानानुवादित्वं दृष्टान्तवदिहेष्यताम्</l>
      </lg>
      <lg xml:id="CDS.126" n="126">
	<l>अपि चालौकिकार्थत्वे सति पुंवाक्यहेतुकम्</l>
	<l>मिथ्यात्वं बौद्धवाक्यानां स्यादन्योन्यं सपक्षतः</l>
      </lg>
      <lg xml:id="CDS.127" n="127">
	<l>धर्माधर्मातिरिक्तार्थे प्रामाण्यंअ च प्रसज्यते</l>
	<l>सांख्यादिषु च जीवत्सु दृष्टान्तो दुर्लभोऽस्य च</l>
      </lg>
      <lg xml:id="CDS.128" n="128">
	<l>अलौकिकार्थवाचित्वं नृवाक्यत्वे सतीति च</l>
	<l>परस्परमपेक्ष्यैव बौद्धादेः स्यान्मृषार्थता</l>
      </lg>
      <lg xml:id="CDS.129" n="129">
	<l>वदेदेवं च यो नाम वादी प्रथमसङ्गतः</l>
	<l>तस्यापि हेतुः स्यादेष भवन्तं प्रत्यसंशयम्</l>
      </lg>
      <lg xml:id="CDS.130" n="130">
	<l>बुद्धादीनामसर्वज्ञमिति सत्यं वचो मम </l>
	<l>मदुक्तत्वाद्यथैवाग्निरुष्णो भास्वर इत्यपि</l>
      </lg>
      <lg xml:id="CDS.131" n="131">
	<l>प्रत्यक्षं च मदुक्तत्वं त्वया साध्या तदुक्तता</l>
	<l>तेन हेतुर्मदीयः स्यात्सन्दिग्धासिद्धता तव</l>
      </lg>
      <lg xml:id="CDS.132" n="132">
	<l>प्रत्यक्षाद्यविसंवादि प्रमेयत्वादि यस्य च</l>
	<l>सद्भाववारणे शक्तं को नु तं कल्पयिष्यति</l>
      </lg>
      <lg xml:id="CDS.133" n="133">
	<l>न चापि स्मृत्यविच्छेदात्सर्वज्ञः परिकल्प्यते</l>
	<l>विगानात्, छिन्नमूलत्वात्, कैश्चिदेव परिग्रहात्</l>
      </lg>
      <lg xml:id="CDS.134" n="134">
	<l>सर्वज्ञोऽसाविति ह्येव तत्काले तु बुभुत्सुभिः</l>
	<l>तज्ज्ञानज्ञेयविज्ञानरहितैर्गम्यते कथम्</l>
      </lg>
      <lg xml:id="CDS.135" n="135">
	<l>कल्पनीयाश्च सर्वज्ञा भवेयुर्बहवस्तव</l>
	<l>य एव स्यादसर्वज्ञः स सर्वज्ञं न बुध्यते</l>
      </lg>
      <lg xml:id="CDS.136" n="136">
	<l>सर्वज्ञोऽनवबुद्धश्च येनैव स्यान्न तं प्रति</l>
	<l>तद्वाक्यानां प्रमाणत्वं मूलाज्ञानेऽन्यवाक्यवत्</l>
      </lg>
      <lg xml:id="CDS.137" n="137">
	<l>रागादिरहिते चास्मिन्निर्व्यापारे व्यवस्थिते</l>
	<l>देशनान्यप्रणीतैव स्यादृते प्रत्यवेक्षणात्</l>
      </lg>
      <lg xml:id="CDS.138" n="138">
	<l>सान्निध्यमात्रतस्तस्य पुंसश्चिन्तामणेरिव</l>
	<l>निःसरन्ति यथाकामं कुड्यादिभ्योऽपि देशनाः</l>
      </lg>
      <lg xml:id="CDS.139" n="139">
	<l>एवमाद्युच्यमानं तु श्रद्दधानस्य शोभते</l>
	<l>कुड्यादिनिःसृतत्वाच्च नाश्वासो देशनासु नः</l>
      </lg>
      <lg xml:id="CDS.140" n="140">
	<l>किन्नु बुद्धप्रणीताः स्युः किमु कैश्चिद्दुरात्मभिः</l>
	<l>अदृश्यैर्विप्रलम्भार्थं पिशाचादिभिरीरिताः</l>
      </lg>
      <lg xml:id="CDS.141" n="141">
	<l>एवं यैः केवलं ज्ञानमिन्द्रियाद्यनपेक्षिणः</l>
	<l>सूक्ष्मातीतादिविषयं जीवस्य परिकल्पितम्</l>
      </lg>
      <lg xml:id="CDS.142" n="142">
	<l>नर्ते तदागमात्सिध्येन्न च तेनागमो विना</l>
	<l>दृष्टान्तोऽपि न तस्यान्यो नृषु कश्चित्प्रवर्तते</l>
      </lg>
      <lg xml:id="CDS.143" n="143">
	<l>नित्यागमावबोधोऽपि प्रत्याख्येयोऽनया दिशा</l>
	<l>न हि तत्रापि विस्रम्भो दृष्टोऽनेन कृतोऽथ वा</l>
      </lg>
      <lg xml:id="CDS.144" n="144">
	<l>सर्वदा चापि पुरुषाः प्रायेणानृतवादिनः</l>
	<l>यथाद्यत्वे न विस्रम्भस्तथातीतार्थकीर्तने</l>
      </lg>
      <lg xml:id="CDS.145" n="145">
	<l>स्वप्नादिज्ञानवच्चापि प्रत्ययोऽस्यागमार्थयोः</l>
	<l>भवेदिति सशङ्कानां प्रामाण्यं गम्यते कथम्</l>
      </lg>
      <lg xml:id="CDS.146" n="146">
	<l>पुरुषातिशयश्चेष्टः सैव चागमनित्यता</l>
	<l>कल्पितं स्मरणं चास्य जन्मान्तरनिबन्धनम्</l>
      </lg>
      <lg xml:id="CDS.147" n="147">
	<l>ग्राह्यत्वे चागमस्यैवं द्वेषोऽर्थग्रहणे वृथा</l>
	<l>यो ह्यनुच्चारितं शब्दं गह्णात्यर्थेऽस्य का कथा</l>
      </lg>
      <lg xml:id="CDS.148" n="148">
	<l>पुमांस्तावत्स्वतन्त्रः स्यादर्थग्रहणवादिनाम्</l>
	<l>आगमप्रतिभाने तु पारतन्त्र्यं द्वयोरपि</l>
      </lg>
      <lg xml:id="CDS.149" n="149">
	<l>अनेकपुरुषस्थत्वादेकत्रैव च जन्मनि</l>
	<l>ग्रहणस्मरणाद्वेदे न स्वातन्त्र्यं विहन्यते</l>
      </lg>
      <lg xml:id="CDS.150" n="150">
	<l>अन्यथाकरणे चास्य बहुभ्यः स्यान्निवारणम्</l>
	<l>एकस्य प्रतिभानं तु कृतकान्न विशिष्यते</l>
      </lg>
      <lg xml:id="CDS.151" n="151">
	<l>अतश्च सम्प्रदाये च नैकः पुरुष इष्यते</l>
	<l>बहवः परतन्त्राः स्युः सर्वे ह्यद्यत्ववन्नराः</l>
      </lg>
      <lg xml:id="CDS.152" n="152">
	<l>एवं च कल्पयन्त्यन्ये यावदागमसिद्धये</l>
	<l>तावन्न कल्पयत्येतत्समत्वं जैमिनेः परैः</l>
      </lg>
      <lg xml:id="CDS.153" n="153">
	<l>न हि दृष्टाधिकं किञ् चित्प्रामाण्ये तेन कल्प्यते</l>
	<l>अप्रामाण्यनिमित्तेषु परस्यादृष्टकल्पना</l>
      </lg>
      <lg xml:id="CDS.154" n="154">
	<l>दृष्टप्रामाण्यबाधश्च नास्तिकस्य प्रसज्यते</l>
	<l>उत्पन्ने सति विज्ञाने बलाद्बाधप्रकल्पना</l>
      </lg>
      <lg xml:id="CDS.155" n="155">
	<l>साधिते पुरुषाभावे निर्दोषज्ञानजन्मनः</l>
	<l>प्रत्यक्षान्नास्तिकैर्वाच्यो विशेषश्चोदनाधियः</l>
      </lg>
      <lg xml:id="CDS.156" n="156">
	<l>उपदेशोऽन्यथा न स्यादतीन्द्रियनिदन्धनः</l>
	<l>तस्य कर्त्रा न चेद्दृष्टः सोऽर्थ इत्यर्थकल्पना</l>
      </lg>
      <lg xml:id="CDS.157" n="157">
	<l>यद्वानुमानमेवेदमुपदेशित्वमुच्यते</l>
	<l>दृष्टार्थपूर्वताव्याप्तम्, व्यतिरेकोऽस्य नन्विति</l>
      </lg>
      <lg xml:id="CDS.158" n="158">
	<l>अन्यथाप्युपपन्नत्वं व्यामोहादिति कथ्यते</l>
	<l>लिङ्गस्य व्यभिचारो वा बालवाक्यनिदर्शनात्</l>
      </lg>
      <lg xml:id="CDS.159" n="159">
	<l>वेदाज्ज्ञात्वोपदिष्टं चेदित्येवं सिद्धसाधनम् </l>
	<l>वेदादपीत्यनेनोक्तम्, मन्वादेश्चैतदिष्यते</l>
      </lg>
      <lg xml:id="CDS.160" n="160">
	<l>अन्यथा संविदानोऽपि विवक्षत्यन्यथा यतः</l>
	<l>तस्मादेकान्ततो नास्ति पुंवाक्यात्तद्धियां गतिः</l>
      </lg>
      <lg xml:id="CDS.161" n="161">
	<l>भ्रान्तस्यान्यविवक्षायामन्यद्वाक्यं च दृश्यते</l>
	<l>यथाविवक्षमप्येतत्तस्मान्नैव प्रवर्तते</l>
      </lg>
      <lg xml:id="CDS.162" n="162">
	<l>वक्तृधीराप्तवाक्येषु गम्यते, अन्यत्र विप्लुतिः</l>
	<l>तेनोत्सर्गापवादाभ्यां वचसः शक्तिरुच्यते</l>
      </lg>
      <lg xml:id="CDS.163" n="163">
	<l>पदार्थरचनायत्तो वाक्यार्थप्रत्ययोद्भवः</l>
	<l>विवक्षापूर्वविज्ञानवशाच्च रचनाकृतिः</l>
      </lg>
      <lg xml:id="CDS.164" n="164">
	<l>विवक्षान्तरयुक्ता हि कुर्वाणा रचनान्तरम्</l>
	<l>आवापोद्वापभेदेन दृश्यन्तेऽर्थेषु मानवाः</l>
      </lg>
      <lg xml:id="CDS.165" n="165">
	<l>तेनार्थप्रत्ययोत्पादे श्रोतुर्जातेऽपि वाक्यतः</l>
	<l>ज्ञातो नूनमनेनेति वक्तुर्ज्ञाने मतिर्भवेत्</l>
      </lg>
      <lg xml:id="CDS.166" n="166">
	<l>आप्तोक्तिकारणं कञ् चिदनुयुङ्क्ते नरं यदा</l>
	<l>तदा च निर्दिशत्याप्तं स जानात्येतदित्यसौ</l>
      </lg>
      <lg xml:id="CDS.167" n="167">
	<l>तज्ज्ञानान्तरितत्वाच्च शब्दास्तावदुदासते</l>
	<l>प्रामाण्यस्थापनं तु स्याद्वक्तृधीहेतुसम्भवात्</l>
      </lg>
      <lg xml:id="CDS.168" n="168">
	<l>अर्थे पूर्वप्रतीतेऽपि निश्चयो हि तदाश्रयः</l>
	<l>तेनार्थज्ञानगम्यापि प्रामाण्ये सैव पूर्वभाक्</l>
      </lg>
      <lg xml:id="CDS.169" n="169">
	<l>अतोऽत्र पुंनिमित्तत्वादुपपन्ना मृषार्थता</l>
	<l>न तु स्यात्तत्स्वभावत्वं वेदे वक्तुरभावतः</l>
      </lg>
      <lg xml:id="CDS.170" n="170">
	<l>तद्बुद्ध्यन्तरयोर्नास्तीत्यर्थोऽर्थैश्च प्रतीयते</l>
	<l>अतो न ज्ञानपूर्वत्वमपेक्ष्यं नायथार्थता</l>
      </lg>
      <lg xml:id="CDS.171" n="171">
	<l>अप्रमाणत्वसिद्धौ वा दृष्टान्तो य उदाहृतः</l>
	<l>बुद्धादिवचनं तस्य साध्येनासङ्गतोच्यते</l>
      </lg>
      <lg xml:id="CDS.172" n="172">
	<l>तेषामपि हि यत्कार्यं पूर्वत्र प्रतिपादितम्</l>
	<l>तत्र सम्यक्त्वमर्थे तु व्यापारो नैव विद्यते</l>
      </lg>
      <lg xml:id="CDS.173" n="173">
	<l>स्वव्यापारातिरिक्तेऽर्थे वेदस्यापि मृषार्थता</l>
	<l>पूर्वपक्षार्थवत्त्वेन प्रसक्ता सिद्धसाध्यता</l>
      </lg>
      <lg xml:id="CDS.174" n="174">
	<l>अज्ञात्वैवमभिप्रायं कृतकाकृतकत्वयोः</l>
	<l>सत्यमिथ्यात्वहेतूक्तिमात्रज्ञानात्परोऽब्रवीत्</l>
      </lg>
      <lg xml:id="CDS.175" n="175">
	<l>ननु सामान्यतोदृष्टम्, नान्यत्वादित्यदूषणम्</l>
	<l>अन्यत्वादेव दृष्टान्तो न हि पक्षे सपक्षता</l>
      </lg>
      <lg xml:id="CDS.176" n="176">
	<l>तस्मादयमभिप्रायो भाष्यकारस्य वर्ण्यते</l>
	<l>अभ्युपेत्यार्थविषयं वाक्यव्यापारमुच्यते</l>
      </lg>
      <lg xml:id="CDS.177" n="177">
	<l>यदि स्याद्व्यवधानेऽपि वाक्यार्थापेक्षयानृतम्</l>
	<l>दृष्टान्तो नृवचोऽत्रापि हेतुः साधारणो भवेत्</l>
      </lg>
      <lg xml:id="CDS.178" n="178">
	<l>सत्येष्वपि हि दृष्टैव पौर्षेयेषु वाक्यता</l>
	<l>अतीन्द्रियेऽपि किञ् चिद्धि सत्यं दृष्टं यदृच्छया</l>
      </lg>
      <lg xml:id="CDS.179" n="179">
	<l>नान्यत्वादिति चानेन परोक्तादन्यतोच्यते</l>
	<l>अन्यो ह्येष तदाभासः, विपक्षं वान्यमब्रवीत्</l>
      </lg>
      <lg xml:id="CDS.180" n="180">
	<l>यद्वान्यस्माद्विसंवादान्मिथ्यात्वं तत्र न त्विह</l>
	<l>विषयस्यापि चान्यत्वात्साधनासङ्गतैव सा</l>
      </lg>
      <lg xml:id="CDS.181" n="181">
	<l>न ह्यन्यस्येति नैकस्मिन्मृषार्थेऽन्यमृषार्थता</l>
	<l>विवक्षाया मृषार्थत्वे न च वाक्ये मृषार्थता</l>
      </lg>
      <lg xml:id="CDS.182" n="182">
	<l>श्यामत्वे पुंस्त्ववच्चैतत्साधारण्ये निदर्शनम्</l>
	<l>परोक्तेर्वापि दुष्टत्वाद्विकल्पसममुच्यते</l>
      </lg>
      <lg xml:id="CDS.183" n="183">
	<l>यद्वा प्रमाणमेवेदं सम्यक्त्वेऽन्यत्वमुच्यते</l>
	<l>धिरुद्धाव्यभिचारित्वं बाधो वाप्यनुमानतः</l>
      </lg>
      <lg xml:id="CDS.184" n="184">
	<l>चोदनाजनिता बुद्धिः प्रमाणं दोषवर्जितैः</l>
	<l>कारणैर्जन्यमानत्वाल्लिङ्गाप्तोक्त्यक्षबुद्धिवत्</l>
      </lg>
      <lg xml:id="CDS.185" n="185">
	<l>तथानाप्ताप्रणीतोक्तिजन्यत्वाद्बाधवर्जनात्</l>
	<l>देशकालादिभेदादौ चाप्तोक्तिप्रत्ययो यथा</l>
      </lg>
      <lg xml:id="CDS.186" n="186">
	<l>अकर्तृकत्वसिद्ध्या च हेतुत्वं साधयिष्यते</l>
	<l>एवमाद्यवबुध्यायं नान्यत्वादित्यवोचत</l>
      </lg>
      <lg xml:id="CDS.187" n="187">
	<l>प्रत्यक्षस्त्विति दार्ढ्यं वा प्राथम्यं वापि लक्षयेत्</l>
	<l>स्वरूपतः प्रमाणत्वं मिथ्यात्वं पररूपतः</l>
      </lg>
      <lg xml:id="CDS.188" n="188">
	<l>ज्ञानाभावश्च मिथ्यात्वं द्वयस्यासम्भवाद्यदि </l>
	<l>प्रत्यक्षं तत्परेषां च सिद्धमस्यानुमानतः</l>
      </lg>
      <lg xml:id="CDS.189" n="189">
	<l>यथा च तव मिथ्यात्वं साधनं साधयेदिदम्</l>
	<l>तथा च बाधकाधीनं मिथ्यात्वमपि साधयेत्</l>
      </lg>
      <lg xml:id="CDS.190" n="190">
	<l>धर्म इत्युपसंहार्ये यच्छ्रेयस्करभाषणम्</l>
	<l>तद्धर्मपदवाच्यार्थनिरूपणविवक्षया</l>
      </lg>
      <lg xml:id="CDS.191" n="191">
	<l>श्रेयो हि पुरुषप्रीतिः सा द्रव्यगुणकर्मभिः</l>
	<l>चोदनालक्षणैः साध्या तस्मात्तेष्वेव धर्मता</l>
      </lg>
      <lg xml:id="CDS.192" n="192">
	<l>अन्यत्साध्यमदृष्ट्वैव यागादीननुनिष्ठतः</l>
	<l>धार्मिकत्वसमाख्यानं तद्योगादिति गम्यते</l>
      </lg>
      <lg xml:id="CDS.193" n="193">
	<l>पश्वादीनि च धर्मस्य फलानीति व्यवस्थितम्</l>
	<l>चित्रागोदोहनादीनां तान्युक्तानि फलानि च</l>
      </lg>
      <lg xml:id="CDS.194" n="194">
	<l>तस्मात्तेष्वेव धर्मत्वम्, ध्र्माणीति च दर्शनात्</l>
	<l>लिङ्गसंख्याविनिर्मुक्तो धर्मशब्दो निदर्शनम्</l>
      </lg>
      <lg xml:id="CDS.195" n="195">
	<l>अन्तःकरणवृत्तौ वा वासनायां च चेतसः</l>
	<l>पुद्गलेषु च पुण्येषु नृगुणेऽपूर्वजन्मनि</l>
      </lg>
      <lg xml:id="CDS.196" n="196">
	<l>प्रयोगो धर्मशब्दस्य न दृष्टः न च साधनम्</l>
	<l>पुरुषार्थस्य ते ज्ञातुं शक्यन्ते चोदनादिभिः</l>
      </lg>
      <lg xml:id="CDS.197" n="197">
	<l>न च वस्त्वन्तरं शक्यमपूर्वं स्वर्गयागयोः</l>
	<l>ज्ञातुं साधनभूतं वा साध्यं वा नाप्यतोऽन्यथा</l>
      </lg>
      <lg xml:id="CDS.198" n="198">
	<l>श्रुतसाधनसाध्यत्वत्यागेनाश्रुतकल्पना</l>
	<l>प्रसज्येतास्य ताद्रूप्ये व्यतिरेके त्वरूपता</l>
      </lg>
      <lg xml:id="CDS.199" n="199">
	<l>तस्मात्फले प्रवृत्तस्य यागादेः शक्तिमात्रकम्</l>
	<l>उत्पत्तौ वापि पश्वादेरपूर्वं न ततः पृथक्</l>
      </lg>
      <lg xml:id="CDS.200" n="200">
	<l>शक्तयः सर्वभावानां भावशब्दैर्विशेषतः</l>
	<l>नोपाख्यायन्त इत्येवं नापूर्वं धर्मशब्दता</l>
      </lg>
      <lg xml:id="CDS.201" n="201">
	<l>पुरस्ताच्चोदनाशब्दो विधावेव व्यवस्थितः</l>
	<l>न च तल्लक्षणा हिंसा प्रत्युदाहरणं कथम्</l>
      </lg>
      <lg xml:id="CDS.202" n="202">
	<l>चोदनालक्षणो यश्च श्येनादिर् हि गम्यते</l>
	<l>निषेधाभावतस्तस्य कथं ब्रूयादनर्थता</l>
      </lg>
      <lg xml:id="CDS.203" n="203">
	<l>यद्यपि स्याद्विधिस्पृष्टे निषेधो नैव तादृशः</l>
	<l>विज्ञायते ह्यनर्थत्वं षोडशिग्रहणादिवत्</l>
      </lg>
      <lg xml:id="CDS.204" n="204">
	<l>चोदनालक्षणं चोक्त्वा निषिद्धत्वाद्विरुध्यते</l>
	<l>श्येनादावुपदिष्टे च हिंसा हीति न युज्यते</l>
      </lg>
      <lg xml:id="CDS.205" n="205">
	<l>हिंसा हि फलमेतेषां भिन्ना तेभ्यः स्वरूपतः</l>
	<l>सा हि प्राणवियोगात्मा श्येनस्तत्रासिवत्पृथक्</l>
      </lg>
      <lg xml:id="CDS.206" n="206">
	<l>उपदेशाभिधानं च नाविधेयेऽवकल्पते</l>
	<l>श्येनादेरविधाने च कस्यान्यस्य विधेयता</l>
      </lg>
      <lg xml:id="CDS.207" n="207">
	<l>सर्वत्रावस्थितो न्यायो भावनांशद्वये विधिः</l>
	<l>स बाध्येत, इह ये चामी ज्योतिष्टोमादयो मताः</l>
      </lg>
      <lg xml:id="CDS.208" n="208">
	<l>धर्मत्वेन न तेऽपि स्युर् हिंसासाधनका हि ते</l>
	<l>न चाविधीयमानस्य फलतत्साधनाङ्गता</l>
      </lg>
      <lg xml:id="CDS.209" n="209">
	<l>साधनत्वेन विहितं न चाविहितमुच्यते</l>
	<l>साध्यत्वेन विधानं तु नैवेष्टं लोकवेदयोः</l>
      </lg>
      <lg xml:id="CDS.210" n="210">
	<l>तेनैवमर्थशब्दस्य प्रयोजनमिहोच्यते</l>
	<l>प्रवृत्तौ वा निवृत्तौ वा या शब्दश्रवणेन धीः</l>
      </lg>
      <lg xml:id="CDS.211" n="211">
	<l>सा चोदनेति सामान्यं लक्षणं हृदये स्थितम्</l>
	<l>प्रवर्तकगृहीतिस्तु स्यादुदाहरणार्थता</l>
      </lg>
      <lg xml:id="CDS.212" n="212">
	<l>तात्पर्ये ह्यर्थशब्दस्य नेयं व्याख्योपपद्यते</l>
	<l>अर्थग्रहणलभ्यं वा तत्प्रवर्तकभाषणम्</l>
      </lg>
      <lg xml:id="CDS.213" n="213">
	<l>धर्मे प्रमाणभूतायास्तद्वा लक्षणमुक्तवान्</l>
	<l>एवं सति विधिभ्यः स्याद्विधेयार्थावधारणम्</l>
      </lg>
      <lg xml:id="CDS.214" n="214">
	<l>निषेधेभ्यो निषेध्यानामनर्थत्वेन निर्णयः</l>
	<l>तेनार्थग्रहणेनोक्ता विधेयस्येह धर्मता</l>
      </lg>
      <lg xml:id="CDS.215" n="215">
	<l>निषेध्यानामनर्थत्वमर्थसिद्धं न सूत्रितम्</l>
	<l>तस्मादुभयमित्यत्र विधेयप्रतिषेध्ययोः</l>
      </lg>
      <lg xml:id="CDS.216" n="216">
	<l>यागादिब्रह्महत्यादिवर्गयोः स्यान्निदर्शनम्</l>
	<l>श्येनादीनां विधेयत्वादिष्टस्यापि च साधनात्</l>
      </lg>
      <lg xml:id="CDS.217" n="217">
	<l>उपचारादनर्थत्वं फलद्वारेण वर्ण्यते </l>
	<l>प्रतिषिद्धा हि सेत्यत्र स्फुटमेतत्करिष्यते</l>
      </lg>
      <lg xml:id="CDS.218" n="218">
	<l>हिंसा हीति च यच्चापि ब्रूते नाभिचरेदिति</l>
	<l>श्येनादीनां स्वरूपे तु नोत्तरग्रन्थसङ्गतिः</l>
      </lg>
      <lg xml:id="CDS.219" n="219">
	<l>विहितत्वान्निषेधस्य प्रवृत्तिस्तेषु दुर्लभा</l>
	<l>यदा तु चोदनाशब्दो विधावेव व्यवस्थितः</l>
      </lg>
      <lg xml:id="CDS.220" n="220">
	<l>तदोभयादिको ग्रन्थः सध्यसाधनसंश्रितः</l>
	<l>साध्यसाधनसम्बन्धे विधिना प्रतिपादिते</l>
      </lg>
      <lg xml:id="CDS.221" n="221">
	<l>लक्ष्यमाणत्वमुभयोः, द्विविधं च फलं क्रतोः</l>
	<l>स्वर्गादि प्राप्यते तत्र प्रतिषेधानतिक्रमात्</l>
      </lg>
      <lg xml:id="CDS.222" n="222">
	<l>अतिक्रमेण हिंसादि, शास्त्रान्तरनिरीक्षया</l>
	<l>फलांशे भावनायाश्च प्रत्ययो न विधायकः</l>
      </lg>
      <lg xml:id="CDS.223" n="223">
	<l>वक्ष्यते, जैमिनिश्चाह तस्य लिप्सार्थलक्षणा</l>
	<l>तेन सामान्यतः प्राप्तो विधिना न निवारितः</l>
      </lg>
      <lg xml:id="CDS.224" n="224">
	<l>फलांशोपनिपातिन्या हिंसायाः प्रतिषेधकः</l>
	<l>अनर्थप्राप्तिहेतुत्वं बोध्यते तत्र यद्यपि</l>
      </lg>
      <lg xml:id="CDS.225" n="225">
	<l>श्येनस्वरूपं नानर्थस्तत्फलस्य त्वनर्थता</l>
	<l>परस्तूभयमित्यादेः फलस्यापि विधेयताम्</l>
      </lg>
      <lg xml:id="CDS.226" n="226">
	<l>भावनान्तर्गतत्वाद्वा मत्वानर्थत्वमाक्षिपत्</l>
	<l>नैवेत्येतावता चास्य विधेयत्वनिराक्रिया</l>
      </lg>
      <lg xml:id="CDS.227" n="227">
	<l>किं विधेयमिदानीं स्यादाह श्येनादयस्त्विति</l>
	<l>प्रश्नापाकरणे चात्र तव्यो विधिविवक्षया</l>
      </lg>
      <lg xml:id="CDS.228" n="228">
	<l>प्रयुक्तो न तु साध्येऽर्थे, द्वयेऽप्यनुपयोगतः</l>
	<l>अनर्थस्यापि साध्यत्वमविधेयस्य हीष्यते</l>
      </lg>
      <lg xml:id="CDS.229" n="229">
	<l>साध्यत्वरहिते चेष्टा विधेये नित्यमर्थता</l>
	<l>शतुश्च लक्षणार्थत्वं तेषां चाप्युपदेशनम्</l>
      </lg>
      <lg xml:id="CDS.230" n="230">
	<l>ब्रुवन्स्फुटीकरोतीष्टमुपदेशो हि नान्यथा</l>
	<l>विधित्वमादिशब्दात्स्यादितिकर्तव्यतास्वपि</l>
      </lg>
      <lg xml:id="CDS.231" n="231">
	<l>तस्मात्फलांशे या हिंसा वैदिकी सा निषिध्यते</l>
	<l>अंशद्वये तु या नाम तन्निषेधाभिधायिनाम्</l>
      </lg>
      <lg xml:id="CDS.232" n="232">
	<l>अविशेषेण यच्छास्त्रं शिरोवदिति चोत्तरम्</l>
	<l>निषेधेनानवष्टब्धे विषये न ह्यनर्थता</l>
      </lg>
      <lg xml:id="CDS.233" n="233">
	<l>प्रत्यक्षादेरशक्यत्वात्कल्प्यते निष्प्रमाणिका</l>
	<l>न हि हिंसाद्यनुष्ठाने तदानीं दोषदर्शनम्</l>
      </lg>
      <lg xml:id="CDS.234" n="234">
	<l>बाह्येऽपि विचिकित्सा तु शास्त्रादेवोपजायते</l>
	<l>हिंस्यमानस्य दुःखित्वं दृश्यते यन्न तावता</l>
      </lg>
      <lg xml:id="CDS.235" n="235">
	<l>कर्तुर्दुःखानुमानं स्यात्, तदानीं तद्विपर्ययः</l>
	<l>विषयेऽस्याः फलं यादृक्प्रेत्य कर्तुस्तथाविधम्</l>
      </lg>
      <lg xml:id="CDS.236" n="236">
	<l>हिंसा क्रियाविशेषत्वात्सूते शास्त्रोक्तदानवत्</l>
	<l>य एवमाह, तस्यापि गुरुस्त्रीगमनादिभिः</l>
      </lg>
      <lg xml:id="CDS.237" n="237">
	<l>सुरापानादिभिश्चापि विपक्षैर्व्यभिचारिता</l>
	<l>विरुद्धता च, यादृग्घि दानैस्तादृक्फलं भवेत्</l>
      </lg>
      <lg xml:id="CDS.238" n="238">
	<l>विधिगम्यफलावाप्तिः अदुःखात्मकता तथा</l>
	<l>न च या सम्प्रदानस्य प्रीतिस्तादृक्फलं श्रुतम्</l>
      </lg>
      <lg xml:id="CDS.239" n="239">
	<l>दातुस्तेन हि दृष्टान्तः साध्यहीनः प्रतीयते</l>
	<l>सम्प्रदानं च दाने ते विषयः कर्म हिंसने</l>
      </lg>
      <lg xml:id="CDS.240" n="240">
	<l>वैषम्यम्, सम्प्रदाने तु पक्षे त्वेतद्विरुद्धता</l>
	<l>प्रीयते सम्प्रदानं हि देवतेति मतं तव</l>
      </lg>
      <lg xml:id="CDS.241" n="241">
	<l>दृष्टान्ते कर्म दानं चेत्, तस्य कीदृक्फलं भवेत्</l>
	<l>जपहोमादिदृष्टान्तात्परपीडादिवर्जनात्</l>
      </lg>
      <lg xml:id="CDS.242" n="242">
	<l>चोदितत्वस्य हेतुत्वाद्विरुद्धाव्यभिचारिता</l>
	<l>विहितप्रतिषिद्धत्वे मुक्त्वान्यन्न च कारणम्</l>
      </lg>
      <lg xml:id="CDS.243" n="243">
	<l>धर्माधर्मावबोधस्य तेनायुक्तानुमानगीः</l>
	<l>अनुग्रहाच्च धर्मत्वं पीडातश्चाप्यधर्मताम्</l>
      </lg>
      <lg xml:id="CDS.244" n="244">
	<l>वदतो जपसीध्वादिपानादौ नोभयं भवेत्</l>
	<l>क्रोशता हृदयेनापि गुरुदाराभिगामिनाम्</l>
      </lg>
      <lg xml:id="CDS.245" n="245">
	<l>भूयान्धर्मः प्रसज्येत भूयसी ह्युपकारिता</l>
	<l>अनुमानप्रधानस्य प्रतिषेधानपेक्षिणः</l>
      </lg>
      <lg xml:id="CDS.246" n="246">
	<l>हृदयक्रोशनं कस्माद्दृष्टां पीडामपश्यतः </l>
	<l>पीडातश्चाप्यधर्मत्वं तथा पीडामधर्मतः</l>
      </lg>
      <lg xml:id="CDS.247" n="247">
	<l>अन्योन्याश्रयमाप्नोति विना शास्त्रेण साधयन्</l>
	<l>एवमादावशास्त्रज्ञो म्लेच्छो नोद्विजते क्व चित्</l>
      </lg>
      <lg xml:id="CDS.248" n="248">
	<l>तस्य नाधर्मयोगः स्यात्पूर्वोक्ता यदि कल्पना</l>
	<l>तस्मादनुग्रहं पीडां तदभावमपास्य च</l>
      </lg>
      <lg xml:id="CDS.249" n="249">
	<l>धर्माधर्मार्थिभिर्नित्यं मृग्यौ विधिनिषेधकौ</l>
	<l>क्व चिदस्या निषिद्धत्वाच्छक्तिः शास्त्रेण बोधिता</l>
      </lg>
      <lg xml:id="CDS.250" n="250">
	<l>प्रत्यवायनिमित्तत्वे विधिना नापगच्छति</l>
	<l>शास्त्रेण न हि शक्तीनामावापोद्वापनक्रियाः</l>
      </lg>
      <lg xml:id="CDS.251" n="251">
	<l>विद्यमाना हि कथ्यन्ते शक्तयो द्रव्यकर्मणाम्</l>
	<l>तदेव चेदं कर्मेति शास्त्रमेवानुधावता</l>
      </lg>
      <lg xml:id="CDS.252" n="252">
	<l>हिंसादीनामधर्मत्वं कथ्यते नानुमानतः</l>
	<l>एवं ये निपुणं प्राहुस्तैरप्येतत्परीक्ष्यताम्</l>
      </lg>
      <lg xml:id="CDS.253" n="253">
	<l>सुरापानादिभिः शूद्रः किं याति नरकं कृतैः</l>
	<l>वैश्यस्तोमेन वा किं स्याद्विप्रराजन्ययोः फलम्</l>
      </lg>
      <lg xml:id="CDS.254" n="254">
	<l>पञ्चम्यामिष्टिकरणान्मध्याह्ने चाग्निहोत्रतः</l>
	<l>तस्माद्यद्यादृशं कर्म यत्फलोत्पत्तिशक्तिकम्</l>
      </lg>
      <lg xml:id="CDS.255" n="255">
	<l>शास्त्रेण गम्यते तस्य तादृशस्यैव तत्फलम्</l>
	<l>हिंसा चांशद्वयादन्या या तस्याः प्रतिषेधजम्</l>
      </lg>
      <lg xml:id="CDS.256" n="256">
	<l>प्रत्यवायार्थताज्ञानम्, विधिनान्यत्र वार्यते</l>
	<l>ज्ञानमेव च शक्तीनां नावापोद्वापनक्रियाः</l>
      </lg>
      <lg xml:id="CDS.257" n="257">
	<l>ज्ञायन्ते शास्त्रतस्तास्तु क्रियाभेदव्यवस्थिताः</l>
	<l>व्यवस्थाः शक्तिभेदानां दृष्टार्थेष्वपि कर्मसु</l>
      </lg>
      <lg xml:id="CDS.258" n="258">
	<l>अभिन्नत्वेऽपि दृश्यन्ते भुजेः स्वस्थातुरेष्वपि</l>
	<l>रूपाभेदेऽपि हिंसादेर्भेदोऽङ्गानङ्गकारितः</l>
      </lg>
      <lg xml:id="CDS.259" n="259">
	<l>तथाप्येकफलत्वं चेत्क्रियात्वात्सर्वसङ्करः</l>
	<l>यजित्वाद्यविशेषाच्च चित्रादिफलतुल्यता</l>
      </lg>
      <lg xml:id="CDS.260" n="260">
	<l>भेदात्तत्र व्यवस्था चेदिहाप्येवं भविष्यति</l>
	<l>विधीनां वापि सर्वेषां साक्षाद्व्यवहितोऽपि वा</l>
      </lg>
      <lg xml:id="CDS.261" n="261">
	<l>पुरुषार्थः फलं तेन नानर्थोऽतः प्रतीयते</l>
	<l>न चैषु श्रूयतेऽनर्थः, निषेधान्न च कल्प्यते</l>
      </lg>
      <lg xml:id="CDS.262" n="262">
	<l>न च प्रकरणस्थत्वात्पुरुषार्थः फलं भवेत्</l>
	<l>कर्मोपकारः कल्प्यस्तु दृष्टोऽदृष्टोऽथ वा पुनः</l>
      </lg>
      <lg xml:id="CDS.263" n="263">
	<l>कल्पनावसरस्तत्र नानर्थस्यानपेक्षणात्</l>
	<l>क्रत्वर्थश्चापि संस्कारः पशोर्नारादुपक्रिया</l>
      </lg>
      <lg xml:id="CDS.264" n="264">
	<l>दृष्टैव त्ववदानानां निष्पत्तिः क्रत्वपेक्षिता</l>
	<l>अभिचारेऽप्युपायस्था हिंसा नाधर्म उच्यते</l>
      </lg>
      <lg xml:id="CDS.265" n="265">
	<l>तस्मादनङ्गभूतायां हिंसायामेतदुच्यते</l>
	<l>उद्देशाच्च फलत्वेन श्येनादौ न विधीयते</l>
      </lg>
      <lg xml:id="CDS.266" n="266">
	<l>भावनाविधिरप्येव फलांशाद्विनिवर्तते</l>
	<l>अतः स्वतो न धर्मत्वं श्येनादेर्नाप्यधर्मता</l>
      </lg>
      <lg xml:id="CDS.267" n="267">
	<l>फलानर्थानुबन्धित्वात्तद्द्वारेणोपचर्यते</l>
	<l>निराकाङ्क्षस्य चैकेन श्येनस्य न फलद्वयम्</l>
      </lg>
      <lg xml:id="CDS.268" n="268">
	<l>तस्मात्क्रियान्तरादेव हिंसातोऽनर्थ उच्यते</l>
	<l>फलतोऽपि च यत्कर्म नानर्थेनानुबध्यते</l>
      </lg>
      <lg xml:id="CDS.269" n="269">
	<l>केवलप्रीतिहेतुत्वात्तद्धर्मत्वेन हीष्यते</l>
	<l>ननु चेष्टाभ्युपायत्वात् श्येनादेर्धर्मता भवेत्</l>
      </lg>
      <lg xml:id="CDS.270" n="270">
	<l>फलं तावदधर्मोऽस्य श्येनादेः सम्प्रधार्यते</l>
	<l>यदि येनेष्टसिद्धिः स्यादनुष्ठानानुबन्धिनी</l>
      </lg>
      <lg xml:id="CDS.271" n="271">
	<l>तस्य धर्मत्वमुच्येत तत्ः श्येनादिवर्जनम्</l>
	<l>यदा तु चोदनागम्यः कार्याकार्यानपेक्षया</l>
      </lg>
      <lg xml:id="CDS.272" n="272">
	<l>धर्मः प्रीतिनिमित्तं स्यात्तदा श्येनेऽपि धर्मता</l>
	<l>यदि त्वप्रीतिहेतुर्यः साक्षाद्व्यवहितोऽपि वा</l>
      </lg>
      <lg xml:id="CDS.273" n="273">
	<l>सोऽधर्मश्चोदनार्थः स्यात्तदा श्येनेऽप्यधर्मता</l>
	<l>यस्तु हिंसात्वसाधर्म्याद्बाह्यवच्चोदनास्वपि</l>
      </lg>
      <lg xml:id="CDS.274" n="274">
	<l>वदेदनर्थहेतुत्वं तस्याप्यागमबाधनम्</l>
	<l>तमनादृत्य यो ब्रूयाद्यागादेरप्यसौ वदेत्</l>
      </lg>
      <lg xml:id="CDS.275" n="275">
	<l>स्वर्गादिसाधनाशक्तिं क्रियात्वाद्भोजनादिवत् </l>
	<l>गीतामन्त्रार्थवादैर्या कल्प्यतेऽनर्थहेतुता</l>
      </lg>
      <lg xml:id="CDS.276" n="276">
	<l>प्रत्यक्षश्रुतिबाध्यत्वात्सान्यार्थत्वेन नीयते</l>
	<l>शिष्यान्प्रत्यविशिष्टत्वात्सूत्रवैदिकवाक्ययोः</l>
      </lg>
      <lg xml:id="CDS.277" n="277">
	<l>अशक्तेश्चोभयोः साम्यान्न सूत्रेष्वित्यनुत्तरम्</l>
	<l>प्रागुक्तपरिसंख्यायाः फलमेतत्प्रकाश्यते</l>
      </lg>
      <lg xml:id="CDS.278" n="278">
	<l>सूत्रेषु ह्यनया युक्त्या गतिरेषापि युज्यते</l>
	<l>तस्मादावर्तते सूत्रम्, तन्त्रं वा शक्तिभेदतः</l>
      </lg>
      <lg xml:id="CDS.279" n="279">
	<l>एकदेशानुमानाद्वा द्वे सूत्रे परिकल्पिते</l>
	<l>इतरेतरसामीप्यादेतावेव परस्परम्</l>
      </lg>
      <lg xml:id="CDS.280" n="280">
	<l>कल्प्येते वाक्यशेषाय नान्यावयवकल्पना</l>
	<l>विशिष्टार्थानुवादित्वादथ वेत्यपि भाषिते</l>
      </lg>
      <lg xml:id="CDS.281" n="281">
	<l>वाक्यभेदः स एवेति संज्ञातन्त्रत्वमुत्तरम्</l>
	<l>अर्थं वा प्रत्युपादानात्संज्ञालक्षणशब्दयोः</l>
      </lg>
      <lg xml:id="CDS.282" n="282">
	<l>तन्त्रं लक्षणशब्दो वा वाच्यो धर्मार्थशब्दयोः</l>
	<l>धर्मे सामान्यतः सिद्धे प्रमाणं कथ्यते यदा</l>
      </lg>
      <lg xml:id="CDS.283" n="283">
	<l>वृत्तमेव तदार्थत्वं किमर्थं पुनरुच्यते</l>
	<l>चोदनालक्षणत्वस्य धर्मं प्रति विधेयता</l>
      </lg>
      <lg xml:id="CDS.284" n="284">
	<l>लभ्यतेऽर्थानुवादेन संशयो ह्यन्यथा भवेत्</l>
	<l>तथा च येऽप्यनर्थस्य साधनत्वेन कल्पिताः</l>
      </lg>
      <lg xml:id="CDS.285" n="285">
	<l>निषेधैस्तेऽपि धर्माः स्युश्चोदनालक्षणत्वतः</l>
	<l>तस्मादर्थापरित्यागादेकार्थग्रहणं यथा</l>
      </lg>
      <lg xml:id="CDS.286" n="286">
	<l>लभ्यते वचनव्यक्त्या सा स्यादर्थानुवादतः</l>
	<l>विशेषणाद्विना चैतदर्थसामर्थ्यकारितम्</l>
      </lg>
      <lg xml:id="CDS.287" n="287">
	<l>कथ्यते भाष्यकारेण फलं हिंसादिवर्जनम्</l>
      </lg>
    </div>
    <div type="adhikaraṇa" n="NMS"><!-- ३ !-->
      <head>निमित्तसूत्र</head>
      <lg xml:id="NMS.1" n="1">
	<l>प्रतिज्ञाव्यतिरेकेण भाष्यकारेण यद्यपि</l>
	<l>वक्ष्यमाणा स्वपक्षस्य युक्तिः पूर्वं निदर्शिता</l>
      </lg>
      <lg xml:id="NMS.2" n="2">
	<l>प्रतिज्ञामात्रमित्येतज्जैमिनेर्मतमुच्यते</l>
	<l>वृत्तिकारोऽधिकं वापि भूतादि द्वारमब्रवीत्</l>
      </lg>
    </div>
    <div type="adhikaraṇa" n="PAS"><!-- ४ !-->
      <head>प्रत्यक्षसूत्र</head>
      <lg xml:id="PAS.1" n="1">
	<l>वर्ण्यते सूत्रभेदेन येन प्रत्यक्षलक्षणम्</l>
	<l>तेन सूत्रस्य सम्बन्धो वाच्यः पूर्वप्रतिज्ञया</l>
      </lg>
      <lg xml:id="PAS.2" n="2">
	<l>लक्षणस्याभिधानं तु केनांशेनोपयुज्यते</l>
	<l>किमर्थं चानुमानादेर्लक्षणं नात्र कथ्यते</l>
      </lg>
      <lg xml:id="PAS.3" n="3">
	<l>न तावदप्रमाणत्वं तेषां नाप्यक्षबुद्धिषु</l>
	<l>शक्यतेऽन्तर्गतिर्वक्तुं न च लक्षणतुल्यता</l>
      </lg>
      <lg xml:id="PAS.4" n="4">
	<l>न चापि सिद्धिरेषां स्यादर्थात्प्रत्यक्षलक्षणात्</l>
	<l>न हि तत्पूर्वकं सर्वं प्रमाणमिति निश्चितम्</l>
      </lg>
      <lg xml:id="PAS.5" n="5">
	<l>प्रत्यक्षलक्षणोक्तिश्च नानुमानादिलक्षणात्</l>
	<l>विना न सिध्यतीत्येवमर्थाक्षेपो न युज्यते</l>
      </lg>
      <lg xml:id="PAS.6" n="6">
	<l>तदेतत्पूर्वकत्वे धीर्न च तल्लक्षणाद्भवेत्</l>
	<l>तदुक्तेर्वानुमानादि किं न स्यात्तदपूर्वकम्</l>
      </lg>
      <lg xml:id="PAS.7" n="7">
	<l>न च लक्षणभेदस्य स्वरूपे यत्तयोरपि</l>
	<l>प्रत्यक्षलक्षणादेषां कथञ् चिदवधारणा</l>
      </lg>
      <lg xml:id="PAS.8" n="8">
	<l>प्रसिद्धत्वादवाच्यत्वं प्रत्यक्षेऽपि प्रसज्यते</l>
	<l>तेनान्यपरिसंख्यार्थं सूत्रं मूढेन वोच्यते</l>
      </lg>
      <lg xml:id="PAS.9" n="9">
	<l>न त्वेकं लक्षयेदेषु बुद्धिपूर्वं कथञ् चन</l>
	<l>सम्भवत्येकवाक्यत्वे वाक्यभेदश्च नेष्यते</l>
      </lg>
      <lg xml:id="PAS.10" n="10">
	<l>न चाप्येतेन सूत्रेण प्रत्यक्षं लक्ष्यते स्फुटम्</l>
	<l>तदाभासेऽपि तुल्यत्वात्, स्वप्नज्ञानैकवर्जनात्</l>
      </lg>
      <lg xml:id="PAS.11" n="11">
	<l>तद्धीन्द्रियार्थसम्बन्धव्यापारेण विना भवेत्</l>
	<l>केन चित्सम्प्रयोगे तु भ्रान्त्यादि स्यान्नियोगतः</l>
      </lg>
      <lg xml:id="PAS.12" n="12">
	<l>ग्राह्येणान्येन वेत्येतत्कृतं नैव विशेषणम् </l>
	<l>सम्प्रयोगस्य येन स्याद्विशेषो वक्ष्यमाणवत्</l>
      </lg>
      <lg xml:id="PAS.13" n="13">
	<l>असामर्थ्य च मत्वास्य वृत्तिकारेण लक्षणे</l>
	<l>तत्सम्प्रयोग इत्येवं पाठान्तरमृदाहृतम्</l>
      </lg>
      <lg xml:id="PAS.14" n="14">
	<l>तेनान्येनापि संयोगे चक्षुरादेर्यदुत्थितम्</l>
	<l>विषयान्तरविज्ञानं तत्प्रत्यक्षं प्रसज्यते</l>
      </lg>
      <lg xml:id="PAS.15" n="15">
	<l>सत्सम्प्रयोगनिर्देशो व्यर्थश्चेद्, एतदेव हि</l>
	<l>प्रतिपाद्यं परस्यापि लक्षणासिद्धिरेव च</l>
      </lg>
      <lg xml:id="PAS.16" n="16">
	<l>स्वप्नादीनां निवृत्तिर्वा फलं तस्य भविष्यति</l>
	<l>तस्माद्विध्यनुवादित्वं नानुक्ते लक्षणे भवेत्</l>
      </lg>
      <lg xml:id="PAS.17" n="17">
	<l>तेन नैषा वचोव्यक्तिर्यत्सतीन्द्रियसङ्गमे</l>
	<l>विज्ञानं जायते तस्य प्रत्यक्षत्वं प्रतीयताम्</l>
      </lg>
      <lg xml:id="PAS.18" n="18">
	<l>प्रत्यक्षं यज्जने सिद्धं तस्यैवन्धर्मकत्वतः</l>
	<l>विद्यमानोपलम्भत्वं तेन धर्मे निमित्तता</l>
      </lg>
      <lg xml:id="PAS.19" n="19">
	<l>एवंलक्षणत्वं च न स्वरूपविवक्षया</l>
	<l>एवंलिङ्गकमित्येतद्भाष्यकारेण वर्ण्यते</l>
      </lg>
      <lg xml:id="PAS.20" n="20">
	<l>यतोऽस्ति तत्र धर्मोऽयं विद्यमानोपलम्भनम्</l>
	<l>तस्मात्तेन प्रसिद्धेन गम्यतामनिमित्तता</l>
      </lg>
      <lg xml:id="PAS.21" n="21">
	<l>प्रत्यक्षत्वमदो हेतुः शेषं हेतुप्रसिद्धये</l>
	<l>अस्मादादौ प्रसिद्धत्वाद्योग्यर्थमभिधीयते</l>
      </lg>
      <lg xml:id="PAS.22" n="22">
	<l>प्रकृतेन च सम्बन्धः शेषाप्रामाण्यदर्शनात्</l>
	<l>तदप्रामाण्यसिद्धिश्च सम्बन्धादेरनीक्षणात्</l>
      </lg>
      <lg xml:id="PAS.23" n="23">
	<l>शक्यमन्याप्रमाणत्वमिति सूत्रैर्न पठ्यते</l>
	<l>न च पर्यनुयोगोऽत्र लक्षणानुपयोगतः</l>
      </lg>
      <lg xml:id="PAS.24" n="24">
	<l>न च न्यूनातिरेकादिप्रसङ्गो लक्षणं प्रति</l>
	<l>सर्वथा लोकसिद्धत्वाद्धर्मोऽयं तावदिष्यते</l>
      </lg>
      <lg xml:id="PAS.25" n="25">
	<l>ततश्च मृगतृष्णादि न प्रत्यक्षं प्रसज्यते</l>
	<l>अनिमित्तप्रसङ्गस्तु तस्यापि न निवार्यते</l>
      </lg>
      <lg xml:id="PAS.26" n="26">
	<l>अतीतानागतेऽप्यर्थे सूक्ष्मे व्यवहितेऽपि च</l>
	<l>प्रत्यक्षं योगिनामिष्टं कैश्चिन्मुक्तात्मनामपि</l>
      </lg>
      <lg xml:id="PAS.27" n="27">
	<l>विद्यमानोपलम्भत्वमसिद्धं तत्र तान्प्रति</l>
	<l>भविष्यत्त्वस्य वा हेतोर्तद्ग्राह्यैर्व्यभिचारिता</l>
      </lg>
      <lg xml:id="PAS.28" n="28">
	<l>मा भूतामिति तेनाह लोकसिद्धं सदित्ययम्</l>
	<l>न लोकव्यतिरिक्तं हि प्रत्यक्षं योगिनामपि</l>
      </lg>
      <lg xml:id="PAS.29" n="29">
	<l>प्रत्यक्षत्वेन तस्यापि विद्यमानोपलम्भनम्</l>
	<l>सत्सम्प्रयोगजत्वं वाप्यस्मत्प्रत्यक्षवद्भवेत्</l>
      </lg>
      <lg xml:id="PAS.30" n="30">
	<l>तेषामवर्तमानेऽर्थे वा नामोत्पद्यते मतिः</l>
	<l>प्रत्यक्षं सा ततस्त्वेव नाभिलाषस्मृतादिवत्</l>
      </lg>
      <lg xml:id="PAS.31" n="31">
	<l>लोके चाप्यप्रसिद्धत्वात्प्रत्यक्षत्वप्रमाणतः</l>
	<l>प्रतिभावद्द्वयासत्त्वं सदित्येतेन कथ्यते</l>
      </lg>
      <lg xml:id="PAS.32" n="32">
	<l>लौकिकी प्रतिभा यद्वत्प्रत्यक्षाद्यनपेक्षिणी</l>
	<l>न निश्चयाय पर्याप्ता तथा स्याद्योगिनामपि</l>
      </lg>
      <lg xml:id="PAS.33" n="33">
	<l>अविद्यमानसंयोगात्स्याच्चेत्प्रत्यक्षधीः क्व चित्</l>
	<l>भविष्यत्यपि धर्मे स्याच्छक्तेत्याह सदित्ययम्</l>
      </lg>
      <lg xml:id="PAS.34" n="34">
	<l>प्रत्यक्षः प्रागनुष्ठानान्न धर्मोऽनुष्ठितोऽपि वा</l>
	<l>फलसाधनरूपेण तदानीं येन नास्त्यसौ</l>
      </lg>
      <lg xml:id="PAS.35" n="35">
	<l>अस्मत्प्रत्यक्षवच्चापि विद्यमानोपलम्भनम्</l>
	<l>प्रत्यक्षं ध्यायिनां धर्मे प्रत्यक्षत्वाच्च नेष्यते</l>
      </lg>
      <lg xml:id="PAS.36" n="36">
	<l>अविद्यमानसंयोगात्प्रत्यक्षत्वनिराकृतिः</l>
	<l>योगिनां केन लभ्येत नेष्टं सद्ग्रहणं यदि</l>
      </lg>
      <lg xml:id="PAS.37" n="37">
	<l>सप्तम्यापि तु लभ्येत सदर्थः, कल्पना पुनः</l>
	<l>परेषां वारणीयेति यत्नो जैमिनिना कृतः</l>
      </lg>
      <lg xml:id="PAS.38" n="38">
	<l>सम्यगर्थे च संशब्दो दुष्प्रयोगनिवारणः</l>
	<l>प्रयोग इन्द्रियाणां च व्यापारोऽर्थेषु कथ्यते</l>
      </lg>
      <lg xml:id="PAS.39" n="39">
	<l>दुष्टत्वाच्छुक्तिकायोगो वार्यते, रजतेक्षणात्</l>
	<l>एवं सत्यनुवादत्वं लक्षणस्यापि सम्भवेत्</l>
      </lg>
      <lg xml:id="PAS.40" n="40">
	<l>ततश्चाप्राप्यकारित्वाद्यद्बौद्धैः श्रोत्रचक्षुषोः</l>
	<l>लक्षणाव्याप्तिसिद्ध्यर्थं संयोगो नेति कीर्त्यते</l>
      </lg>
      <lg xml:id="PAS.41" n="41">
	<l>प्राप्यग्रहणपक्षे हि सान्तराग्रहणं किल </l>
	<l>अधिष्टानाधिकश्चार्थो न गृह्येत त्वगादिवत्</l>
      </lg>
      <lg xml:id="PAS.42" n="42">
	<l>व्यापारमात्रवाचित्वादविरुद्धं तदत्र नः</l>
	<l>यदि वार्थार्जवस्थानं सम्प्रयोगोऽत्र वर्ण्यते</l>
      </lg>
      <lg xml:id="PAS.43" n="43">
	<l>योग्यतालक्षणो वाच्यः संयोगः कार्यलक्षितः</l>
	<l>सांख्यादीन्वा विनिर्जित्य प्राप्तिपक्षोऽत्र दूष्यताम्</l>
      </lg>
      <lg xml:id="PAS.44" n="44">
	<l>तयोश्च प्राप्यकारित्वमिन्द्रियत्वात्त्वगादिवत्</l>
	<l>के चित्तयोः शरीराच्च बहिर्वृत्तिं प्रचक्षते</l>
      </lg>
      <lg xml:id="PAS.45" n="45">
	<l>चिकित्सादिप्रयोगश्च योऽधिष्ठाने प्रयुज्यते</l>
	<l>सोऽपि तस्यैव संस्कार आधेयस्योपकारकः</l>
      </lg>
      <lg xml:id="PAS.46" n="46">
	<l>तद्देशश्चापि संस्कारः सर्वव्याप्त्यर्थ उच्यते</l>
	<l>चक्षुराद्युपकारश्च पादादावपि दृश्यते</l>
      </lg>
      <lg xml:id="PAS.47" n="47">
	<l>तस्मान्नैकान्ततः शक्यं संस्कारात्तत्र वर्तनम्</l>
	<l>बहिर्वृत्तिस्तयोश्चेष्टा पृथ्वग्रा सन्ततापि च</l>
      </lg>
      <lg xml:id="PAS.48" n="48">
	<l>अधिष्ठानाधिकं तेन गृह्यते यत्र यादृशम्</l>
	<l>पृथुत्वं वृत्तिभागे स्याद्, दूरेऽपि ग्रहणं तथा</l>
      </lg>
      <lg xml:id="PAS.49" n="49">
	<l>दीपप्रभा यथा तस्मिन्विनश्यति विनश्यति</l>
	<l>तथा बहिर्गताप्येषा मूलच्छेदाद्विनश्यति</l>
      </lg>
      <lg xml:id="PAS.50" n="50">
	<l>अधिष्ठानपिधाने तु सत्यप्युच्छिन्नयत्नया</l>
	<l>तयार्थोऽनुपनीतत्वादात्मना नानुभूयते</l>
      </lg>
      <lg xml:id="PAS.51" n="51">
	<l>विच्छिन्न इति बुद्धिः स्यादधिष्ठानमपेक्ष्य च</l>
	<l>शब्दे त्वाधिक्यविच्छेदौ भ्रान्त्यैवोक्तावसम्भवात्</l>
      </lg>
      <lg xml:id="PAS.52" n="52">
	<l>पुरुषेन्द्रियशब्दौ च व्यवधानेन कल्पितौ</l>
	<l>पुरुषो लौकिको वा स्याद्यो वास्मिन्साधयिष्यते</l>
      </lg>
      <lg xml:id="PAS.53" n="53">
	<l>विक्रिया ज्ञानरूपास्य न नित्यत्वे विरोत्स्यते</l>
	<l>बुद्धिजन्मेति चाप्याह जायमानप्रमाणताम्</l>
      </lg>
      <lg xml:id="PAS.54" n="54">
	<l>व्यापारः कारकाणां हि दृष्टो जन्मातिरेकतः</l>
	<l>प्रमाणेऽपि तथा मा भूदिति जन्म विवक्ष्यते</l>
      </lg>
      <lg xml:id="PAS.55" n="55">
	<l>न हि तत्क्षणमप्यास्ते, जायते वाप्रमात्मकम्</l>
	<l>येनार्थग्रहणे पश्चाद्व्याप्रियेतेन्द्रियादिवत्</l>
      </lg>
      <lg xml:id="PAS.56" n="56">
	<l>तेन जन्मैव विषये बुद्धेर्व्यापार इष्यते</l>
	<l>तदेव च प्रमारूपं तद्वती करणं च धीः</l>
      </lg>
      <lg xml:id="PAS.57" n="57">
	<l>जन्म चाव्यतिरेकेण भाष्यकारेण वर्णितम्</l>
	<l>तच्च भूतभविष्यत्त्वात्कृतं बुद्धेर्विशेषणम्</l>
      </lg>
      <lg xml:id="PAS.58" n="58">
	<l>यदाप्यौलूक्यसिद्धान्तात्समवायस्य जन्मता</l>
	<l>बुद्धिस्तत्रेन्द्रियाधीना तेन प्रत्यक्षमश्नुते</l>
      </lg>
      <lg xml:id="PAS.59" n="59">
	<l>प्रमाणफलभावश्च ययेष्टं परिकल्प्यताम्</l>
	<l>सर्वथाप्यनिमित्तत्वं विद्यमानोपलम्भनात्</l>
      </lg>
      <lg xml:id="PAS.60" n="60">
	<l>यद्वेन्द्रियं प्रमाणं स्यात्तस्य वार्थेन सङ्गतिः</l>
	<l>मनसो वेन्द्रियैर्योग आत्मना सर्व एव वा</l>
      </lg>
      <lg xml:id="PAS.61" n="61">
	<l>तदा ज्ञानं फलम्, तत्र व्यापाराच्च प्रमाणता</l>
	<l>व्यापारो न यदा तेषां तदा नोत्पद्यते फलम्</l>
      </lg>
      <lg xml:id="PAS.62" n="62">
	<l>न च सर्वात्मनाक्षेण सम्बन्धोऽर्थस्य विद्यते</l>
	<l>येन सर्वार्थबोधः स्यात्तत्प्रमाणाभिधायिनाम्</l>
      </lg>
      <lg xml:id="PAS.63" n="63">
	<l>प्राप्तिमात्रं हि सम्बन्धो नेन्द्रियस्याभ्युपेयते</l>
	<l>मा भूत्कारणमात्रेण त्वचा रूपावधारणम्</l>
      </lg>
      <lg xml:id="PAS.64" n="64">
	<l>यथा प्रमाणनिष्पत्तौ योग्यत्वादिन्द्रियार्थयोः</l>
	<l>नियता सङ्गतिर् हेतुः फलेऽप्येवं भविष्यति</l>
      </lg>
      <lg xml:id="PAS.65" n="65">
	<l>योगस्य द्व्याश्रयत्वेऽपि भवत्यन्यतराश्रयः</l>
	<l>व्यपदेशः, अथ वाप्यक्षं तत्रासाधारणं भवेत्</l>
      </lg>
      <lg xml:id="PAS.66" n="66">
	<l>संयोगे त्वात्ममनसोः स्याच्चेद्विषयभिन्नता</l>
	<l>प्रमाणफलयोः, नासौ, अर्थे हि व्यापृतं द्वयम्</l>
      </lg>
      <lg xml:id="PAS.67" n="67">
	<l>अथाप्याश्रय इष्टस्ते न योगाद्विषयान्तरम्</l>
	<l>आत्मस्थत्वेन विज्ञानं न भिन्नविषयं ततः</l>
      </lg>
      <lg xml:id="PAS.68" n="68">
	<l>प्रकृष्टसाधनत्वाच्च प्रत्यासत्तेः स एव नः</l>
	<l>करणं तेन नान्यत्र कारके स्यात्प्रमाणता</l>
      </lg>
      <lg xml:id="PAS.69" n="69">
	<l>प्रमाणे सर्वसंयोगे दोषो नैकोऽपि विद्यते</l>
	<l>प्रमाणं त्विन्द्रियं यस्य तस्यैको विषयः स्फुटः</l>
      </lg>
      <lg xml:id="PAS.70" n="70">
	<l>प्रमाणफलते बुद्ध्योर्विशेषणविशेष्ययोः </l>
	<l>यदा तदापि पूर्वोक्ता भिन्नार्थत्वनिराक्रिया</l>
      </lg>
      <lg xml:id="PAS.71" n="71">
	<l>विशेषणे तु बोद्धव्ये यदालोचनमात्रकम्</l>
	<l>प्रसूते निश्चयं पश्चात्तस्य प्रामाण्यकल्पना</l>
      </lg>
      <lg xml:id="PAS.72" n="72">
	<l>निश्चयस्तु फलं तत्र, नासावालोचिते तदा</l>
	<l>तदा नैव प्रमाणत्वं स्यादर्थानवधारणात्</l>
      </lg>
      <lg xml:id="PAS.73" n="73">
	<l>हानादिबुद्धिफलता प्रमाणं चेद्विशेष्यधीः</l>
	<l>उपकारादिसंस्मृत्या व्यवायश्चेत्, इयं फलम्</l>
      </lg>
      <lg xml:id="PAS.74" n="74">
	<l>विषयैकत्वमिच्छंस्तु यः प्रमाणं फलं वदेत्</l>
	<l>साध्यसाधनयोर्भेदो लौकिकस्तेन बाधितः</l>
      </lg>
      <lg xml:id="PAS.75" n="75">
	<l>छेदने खदिरप्राप्ते पलाशे न च्छिदा यथा</l>
	<l>तथैव परशोर्लोके च्छिदया सह नैकता</l>
      </lg>
      <lg xml:id="PAS.76" n="76">
	<l>भवते भेदहानेन रुचिता विषयैकता</l>
	<l>तत्त्यागेन परेभ्यस्तु भेदो रुचिमुपागतः</l>
      </lg>
      <lg xml:id="PAS.77" n="77">
	<l>करणत्वोपचारस्तु फले चेत्कल्प्यते त्वया</l>
	<l>कथञ् चिद्विषयैकत्वं परैर्वा किं न कल्प्यते</l>
      </lg>
      <lg xml:id="PAS.78" n="78">
	<l>परिच्छेदफलत्वेन वृत्तस्यानन्तरस्य नः</l>
	<l>प्रमाणत्वं भवेज्ज्ञाने प्रमाणे तु परं फलम्</l>
      </lg>
      <lg xml:id="PAS.79" n="79">
	<l>स्वसंवित्तिफलत्वं तु तन्निषेधान्न युज्यते</l>
	<l>प्रमाणे विषयाकारे भिन्नार्थत्वान्न युज्यते</l>
      </lg>
      <lg xml:id="PAS.80" n="80">
	<l>स्वाकारश्च स्वसंवित्तिं मुक्त्वा नान्यः प्रतीयते</l>
	<l>प्रामाण्यं यस्य कल्प्येत स्वसंवित्तिफलं प्रति</l>
      </lg>
      <lg xml:id="PAS.81" n="81">
	<l>स्वाकारस्य परिच्छेदो न चाकारान्तराद्विना</l>
	<l>तस्याप्येवं तथा च स्यान्नाकारान्तः कदा चन</l>
      </lg>
      <lg xml:id="PAS.82" n="82">
	<l>न चासञ्चेतितः सत्तां स्वाकारः प्रतिपद्यते</l>
	<l>ग्राह्ये च विषयाकारे ग्राहकोऽन्यो न लभ्यते</l>
      </lg>
      <lg xml:id="PAS.83" n="83">
	<l>मनसस्त्विन्द्रियत्वेन प्रत्यक्षा धीः सुखादिषु</l>
	<l>मनसा सम्प्रयुक्तो हि तान्यात्मा प्रतिपद्यते</l>
      </lg>
      <lg xml:id="PAS.84" n="84">
	<l>सम्बद्धं वर्तमानं च ग्रह्यते चक्षुरादिना</l>
	<l>सामान्यं वा विशेषो वा ग्राह्यं नातोऽत्र कल्प्यते</l>
      </lg>
      <lg xml:id="PAS.85" n="85">
	<l>लक्षणं यच्च यैरुक्तं प्रत्यक्षे लौकिके सति</l>
	<l>विद्यमानोपलम्भीत्वात्सर्वस्यैवानिमित्तता</l>
      </lg>
      <lg xml:id="PAS.86" n="86">
	<l>निर्विकल्पकपक्षे तु सुतरामनिमित्तता</l>
	<l>साध्यसाधनसम्बन्धो नाविकल्प्य हि गृह्यते</l>
      </lg>
      <lg xml:id="PAS.87" n="87">
	<l>कथं प्रत्यक्षपूर्वत्वमनुमानादि नो भवेत्</l>
	<l>यदा स्मृत्यसमर्थत्वान्निर्विकल्पेन्द्रियस्य धीः</l>
      </lg>
      <lg xml:id="PAS.88" n="88">
	<l>न चाविकल्प्य लिङ्गस्य लिङ्गिसम्बन्धयोस्तथा</l>
	<l>गृहीतिः उपमानेऽपि सादृश्यग्रहणात्स्मृतेः</l>
      </lg>
      <lg xml:id="PAS.89" n="89">
	<l>अर्थापत्तिः पुनः प्रायो नान्यदृष्टेऽर्थ इष्यते</l>
	<l>प्रवर्तते च यं दृष्ट्वा सोऽप्यर्थः सविकल्पकः</l>
      </lg>
      <lg xml:id="PAS.90" n="90">
	<l>यत्र चानुमितं लिङ्गं सूर्यगत्यादि लिङ्गि च</l>
	<l>तत्र प्रत्यक्षपूर्वत्वं कथमध्यवसीयते</l>
      </lg>
      <lg xml:id="PAS.91" n="91">
	<l>प्रत्यक्षावगते चार्थे कुतस्तेषां प्रमाणता</l>
	<l>तैर्यदा स प्रतीयेत तदा नाक्षस्य गोचरः</l>
      </lg>
      <lg xml:id="PAS.92" n="92">
	<l>अथ कस्य चिदर्थस्य ज्ञानात्तत्पूर्वता भवेत्</l>
	<l>तदार्थस्य भविष्यत्त्वं न स्यादज्ञानकारणम्</l>
      </lg>
      <lg xml:id="PAS.93" n="93">
	<l>वर्तमाने हि कस्मिंश्चिद्विज्ञातेऽर्थेऽक्षबुद्धिभिः</l>
	<l>लिङ्गादविद्यमानोऽपि धर्मो गम्येत तैस्तदा</l>
      </lg>
      <lg xml:id="PAS.94" n="94">
	<l>प्रत्यक्षेण गृहीत्वा च वर्णान्वेदेऽपि गृह्यते</l>
	<l>प्रमेयमिति सोऽपि स्यात्तत्पूर्वत्वादकारणम्</l>
      </lg>
      <lg xml:id="PAS.95" n="95">
	<l>के चित्तत्पूर्वकत्वं तु हेतुर्नैवेति मन्वते</l>
	<l>तत्पूर्वकत्वाद्यत्तावत्प्रामाण्यं तदसम्भवः</l>
      </lg>
      <lg xml:id="PAS.96" n="96">
	<l>प्रत्यक्षेण गृहीत्वा च, लिङ्गाद्यन्यतमं ध्रुवम्</l>
	<l>प्रवृत्तिरनुमानादेर्न च धर्मेऽस्ति तादृशम्</l>
      </lg>
      <lg xml:id="PAS.97" n="97">
	<l>अनुमानानुमानादेर्न चाप्यस्तीह सम्भवः</l>
	<l>सम्बन्धलिङ्गिलिङ्गानां पूर्वसिद्धेरसम्भवात्</l>
      </lg>
      <lg xml:id="PAS.98" n="98">
	<l>सत्ता च नानुमानेन कस्य चित्प्रतिपद्यते</l>
	<l>धर्मेणान्यद्विशेष्यं चेत्, पक्षोऽसिद्धविशेषणः</l>
      </lg>
      <lg xml:id="PAS.99" n="99">
	<l>तस्माददृष्टपूर्वत्वात्केन चिद्वस्तुना सह </l>
	<l>धर्मस्य नानुमेयत्वमसाधारणवस्तुवत्</l>
      </lg>
      <lg xml:id="PAS.100" n="100">
	<l>अदृष्टसदृशत्वाच्च स्व्यं चानुपलम्भनात्</l>
	<l>धर्मस्य नोपमेयत्वमसाधारणवद्भवेत्</l>
      </lg>
      <lg xml:id="PAS.101" n="101">
	<l>नन्वर्थापत्तिरेवं स्याज्जगद्वैचित्र्यदर्शनात्</l>
	<l>सुखिदुःखादिभेदो हि नादृष्टात्कारणादृते</l>
      </lg>
      <lg xml:id="PAS.102" n="102">
	<l>दृष्टस्य व्यभिचारित्वात्तदभावेऽपि सम्भवात्</l>
	<l>सेवाव्ययनतुल्यत्वे दृष्टा च फलभिन्नता</l>
      </lg>
      <lg xml:id="PAS.103" n="103">
	<l>स्यादेवं यदि शक्येत स्वाभाविकनिवारणा</l>
	<l>कर्मशक्तेश्च वैचित्र्ये हेतुरन्यो भवेद्यदि</l>
      </lg>
      <lg xml:id="PAS.104" n="104">
	<l>यथा च फलवैचित्र्ये कर्मणां शक्तता स्वतः</l>
	<l>तथा च चित्रता लोके स्वभावादुपपत्स्यते</l>
      </lg>
      <lg xml:id="PAS.105" n="105">
	<l>अधर्मे धर्मरूपे वा ह्यविभक्ते फलं प्रति</l>
	<l>किमप्यस्तीति विज्ञानं नराणां क्वोपयुज्यते</l>
      </lg>
      <lg xml:id="PAS.106" n="106">
	<l>किं नु यागादितो दुखं हिंसादेः किं सुखोद्भवः</l>
	<l>स्वर्गपुत्रादिभेदश्च कीदृशात्कर्मभेदतः</l>
      </lg>
      <lg xml:id="PAS.107" n="107">
	<l>इति यावदविज्ञानं तावन्नैव प्रवर्तते</l>
	<l>प्रवृत्त्यङ्गं च यज्ज्ञानं तस्य मूलं प्रतीक्ष्यते</l>
      </lg>
      <lg xml:id="PAS.108" n="108">
	<l>तस्मात्सिद्धेऽपि सामान्ये विशेषो नागमादृते</l>
	<l>विशेषस्य तु जिज्ञासा सूत्रकारेण सूत्रिता</l>
      </lg>
      <lg xml:id="PAS.109" n="109">
	<l>गम्यमाने विशेषे च तदन्तर्भावकारितः</l>
	<l>सामान्यप्रत्ययोऽपि स्याच्छास्त्रादेवेत्यकारणम्</l>
      </lg>
      <lg xml:id="PAS.110" n="110">
	<l>यथार्थापत्तिरेवं च नानुमानोपमेष्यते</l>
	<l>शास्त्रं चेत्तदपेक्षेत तस्यैव स्यात्प्रमाणता</l>
      </lg>
      <lg xml:id="PAS.111" n="111">
	<l>प्रत्यक्षाग्रहणं यत्तु लिङ्गादेरविकल्पनात्</l>
	<l>तन्न, इष्टत्वाद्विकल्पस्याप्यर्थरूपोपकारिणः</l>
      </lg>
      <lg xml:id="PAS.112" n="112">
	<l>अस्ति ह्यालोचना ज्ञानं प्रथमं निर्विकल्पकम्</l>
	<l>बालमूकादिविज्ञानसदृशं शुद्धवस्तुजम्</l>
      </lg>
      <lg xml:id="PAS.113" n="113">
	<l>न विशेषो न सामान्यं तदानीमनुभूयते</l>
	<l>तयोराधारभूता तु, व्यक्तिरेवावसीयते</l>
      </lg>
      <lg xml:id="PAS.114" n="114">
	<l>महासामान्यमन्यैस्तु द्रव्यं सदिति चोच्यते</l>
	<l>सामान्यविषयत्वं च प्रत्यक्षस्यैवमाश्रितम्</l>
      </lg>
      <lg xml:id="PAS.115" n="115">
	<l>विशेषास्तु प्रतीयन्ते सविकल्पकबुद्धिभिः</l>
	<l>ते च के चित्प्रतिद्रव्यं के चिद्बहुषु संश्रिताः</l>
      </lg>
      <lg xml:id="PAS.116" n="116">
	<l>तानकल्पयदुत्पन्नं व्यावृत्तानुगतात्मना</l>
	<l>गव्यश्वे चोपजातं तु प्रत्यक्षं न विशिष्यते</l>
      </lg>
      <lg xml:id="PAS.117" n="117">
	<l>तदयुक्तम्, प्रतिद्रव्यं भिन्नरूपोपलम्भनात्</l>
	<l>न ह्याख्यातुमशक्यत्वाद्भेदो नास्तीति गम्यते</l>
      </lg>
      <lg xml:id="PAS.118" n="118">
	<l>निर्विकल्पकबोधेऽपि द्व्यात्मकस्यापि वस्तुनः</l>
	<l>ग्रहणम्, लक्षणाख्येयं ज्ञात्रा शुद्धं तु गृह्यते</l>
      </lg>
      <lg xml:id="PAS.119" n="119">
	<l>न चासाधारणत्वेन परव्यावृत्त्यकल्पनात्</l>
	<l>विशेषानुगमाक्.ल्प्तेः सामान्यमिति नापि तत्</l>
      </lg>
      <lg xml:id="PAS.120" n="120">
	<l>ततः परं पुनर्वस्तुधर्मैर्जात्यादिभिर्यया</l>
	<l>बुद्ध्यावसीयते सापि प्रत्यक्षत्वेन सम्मता</l>
      </lg>
      <lg xml:id="PAS.121" n="121">
	<l>करणं चेन्द्रियं बुद्धेर्न तत्र ज्ञानमाहितम्</l>
	<l>ततः स्मृत्यसमर्थत्वाद्विकल्पोऽतो न वार्यते</l>
      </lg>
      <lg xml:id="PAS.122" n="122">
	<l>आत्मन्येव स्थितं ज्ञानम्, स हि बोद्धात्र गम्यते</l>
	<l>स्मरणे चास्य सामर्थ्यं सन्धानादौ च विद्यते</l>
      </lg>
      <lg xml:id="PAS.123" n="123">
	<l>तेनेन्द्रियार्थसम्बन्धे विच्यमाने स्मरन्नपि</l>
	<l>विकल्पयन्स्वधर्मेण वस्तु प्रत्यक्षवान्नरः</l>
      </lg>
      <lg xml:id="PAS.124" n="124">
	<l>तच्चैतदिन्द्रियाधीनमिति तैर्व्यपदिश्यते</l>
	<l>तदसम्बन्धजातं तु नैव प्रत्यक्षमिष्यते</l>
      </lg>
      <lg xml:id="PAS.125" n="125">
	<l>पुनः पुनर्विकल्पेऽपि सती जातिः प्रतीयते</l>
	<l>तत्सम्बन्धानुसारेण सर्वं प्रत्यक्षमिष्यते</l>
      </lg>
      <lg xml:id="PAS.126" n="126">
	<l>न हि प्रविष्टमात्राणामुष्णाद्गर्भगृहादिषु</l>
	<l>अर्था न प्रतिभान्तीति गृह्यन्ते नेन्द्रियैः पुनः</l>
      </lg>
      <lg xml:id="PAS.127" n="127">
	<l>यथा त्वाभासमात्रेण पूर्वं ज्ञात्वा स्वरूपतः</l>
	<l>पश्चात्तत्रावबुध्यन्ते तथा जात्यादिधर्मतः</l>
      </lg>
      <lg xml:id="PAS.128" n="128">
	<l>यदि त्वालोच्य संमील्य नेत्रे कश्चिद्विकल्पयेत् </l>
	<l>न स्यात्प्रत्यक्षता तस्य सम्बन्धाननुसारतः</l>
      </lg>
      <lg xml:id="PAS.129" n="129">
	<l>असम्बद्धविकल्पेऽपि तुल्यमात्मादि कारणम्</l>
	<l>तेनासाधारणत्वं स्यादत्राक्षस्यैव कल्पने</l>
      </lg>
      <lg xml:id="PAS.130" n="130">
	<l>निर्विकल्पकबोधेऽपि नाक्षं केवलकारणम्</l>
	<l>तत्पारम्पर्यजाते वा रूढिः स्यात्पङ्कजादिवत्</l>
      </lg>
      <lg xml:id="PAS.131" n="131">
	<l>अनिमित्तैव वा रूढिः सुतरां सविकल्पकम्</l>
	<l>प्रत्यक्षं सम्मतं लोके न तथा निर्विकल्पकम्</l>
      </lg>
      <lg xml:id="PAS.132" n="132">
	<l>वृद्धप्रयोगगम्याश्च शब्दार्थाः सर्व एव नः</l>
	<l>तेन यत्र प्रयुक्तोऽयं न तस्मादपनीयते</l>
      </lg>
      <lg xml:id="PAS.133" n="133">
	<l>सिद्धानुगममात्रं हि कर्तुं युक्तं परीक्षकैः</l>
	<l>न सर्वलोकसिद्धस्य लक्षणेन निवर्तनम्</l>
      </lg>
      <lg xml:id="PAS.134" n="134">
	<l>कल्पनायाः स्वसंवित्ताविन्द्रियाधीनता कथम्</l>
	<l>मनस्तत्रेन्द्रियं चेत्स्याद्गोत्वादावपि तत्समम्</l>
      </lg>
      <lg xml:id="PAS.135" n="135">
	<l>स्वसंवित्तौ तदिष्टं चेत्, लोको न ह्येवमिच्छति</l>
	<l>तस्माद्रूढत्वमेष्टव्यं पारिभाषिकतापि वा</l>
      </lg>
      <lg xml:id="PAS.136" n="136">
	<l>मनसस्त्विन्द्रियत्वेन सुधदुःखादिबुद्धिषु</l>
	<l>यथा प्रत्यक्षतैवं नस्तदधीना भविष्यति</l>
      </lg>
      <lg xml:id="PAS.137" n="137">
	<l>तदधीनत्वसाम्येऽपि कल्पनापोढशब्दनात्</l>
	<l>प्रत्यक्षं किञ् चिदेवेष्टं यथा तत्र तथैव नः</l>
      </lg>
      <lg xml:id="PAS.138" n="138">
	<l>लिङ्गाद्यभावतश्चापि नानुमानादिधीरियम्</l>
	<l>बाधकप्रत्ययासत्त्वान्नाप्रामाण्यं च युज्यते</l>
      </lg>
      <lg xml:id="PAS.139" n="139">
	<l>न च पर्वमदृष्टत्वात्स्मृतित्वमुपपद्यते</l>
	<l>तस्मात्प्रत्यक्षमेवेदम्, व्यवहारस्तथैव च</l>
      </lg>
      <lg xml:id="PAS.140" n="140">
	<l>जात्याद्यर्थान्तरं यस्मादतद्रूपेऽपि वस्तुनि</l>
	<l>भवत्यध्यस्य धीस्तस्मान्मृगतृष्णादिभिः समा</l>
      </lg>
      <lg xml:id="PAS.141" n="141">
	<l>नैतदश्वादिबुद्धीनामध्यारोपाद्यसम्भवात्</l>
	<l>स्थितं नैव हि जात्यादेः परत्वं व्यक्तितो हि नः</l>
      </lg>
      <lg xml:id="PAS.142" n="142">
	<l>यदि ह्येकान्ततो भिन्नं विशेष्यात्स्याद्विशेषणम्</l>
	<l>स्वानुरूपां सदा बुद्धिं विशेष्ये जनयेत्कथम्</l>
      </lg>
      <lg xml:id="PAS.143" n="143">
	<l>स्फटिकादौ तु लाक्षादिस्वरूपा या मतिर्भवेत्</l>
	<l>अव्युत्पन्नस्य सा मिथ्या व्युत्पन्नानां हि भेदधीः</l>
      </lg>
      <lg xml:id="PAS.144" n="144">
	<l>न तु जात्यादिनिर्मुक्तं वस्तु दृष्टं कदा चन</l>
	<l>तद्विमोकेन वा तानि लाक्षादिस्फटिकादिवत्</l>
      </lg>
      <lg xml:id="PAS.145" n="145">
	<l>तत्रापि चेन्न दृश्येत भेदः कैश्चित्कदा चन</l>
	<l>रक्तादिबुद्धिसम्यक्त्वं विनिवार्येत केन वा</l>
      </lg>
      <lg xml:id="PAS.146" n="146">
	<l>न चाप्ययुतसिद्धानां सम्बन्धित्वेन कल्पना</l>
	<l>नानिष्पन्नस्य सम्बन्धः, निष्पत्तौ युतसिद्धता</l>
      </lg>
      <lg xml:id="PAS.147" n="147">
	<l>तथा च सति सम्बन्धे हेतुः कश्चिन्न विद्यते</l>
	<l>तस्माच्चापि न सम्बन्धः पदार्थानां प्रतीयते</l>
      </lg>
      <lg xml:id="PAS.148" n="148">
	<l>समवायवियोगाच्च विश्लेषः स्यात्परस्परम्</l>
	<l>तत्क्.ल्प्तावव्यवस्था स्यात्तस्य तस्यान्यसङ्गतेः</l>
      </lg>
      <lg xml:id="PAS.149" n="149">
	<l>अथ तस्यात्मरूपत्वान्नान्यसम्बन्धकल्पना</l>
	<l>अभेदात्समवायोऽस्तु स्वरूपं धर्मधर्मिणोः</l>
      </lg>
      <lg xml:id="PAS.150" n="150">
	<l>न हि स व्यतिरिक्तः सन्सम्बन्धं प्रतिपद्यते</l>
	<l>तस्मिंस्ताभ्यामभिन्ने तु न नानात्वं तयोर्भवेत्</l>
      </lg>
      <lg xml:id="PAS.151" n="151">
	<l>ननु धर्मातिरेकेण धर्मिणोऽनुपलम्भनात्</l>
	<l>तत्सङ्घमात्र एवायं गवादिः स्याद्वनादिवत्</l>
      </lg>
      <lg xml:id="PAS.152" n="152">
	<l>आविर्भावतिरोभावधर्मकेष्वनुयायि यत्</l>
	<l>तद्धर्मि यत्र वा ज्ञानं प्राग्धर्मग्रहणाद्भवेत्</l>
      </lg>
      <lg xml:id="PAS.153" n="153">
	<l>अतो जात्यादिरूपेण धर्मि यद्गृह्यते नैः</l>
	<l>पाररूप्यं न तस्यास्तीत्यप्रामाण्यं न युज्यते</l>
      </lg>
      <lg xml:id="PAS.154" n="154">
	<l>यस्यापि व्यतिरेकः स्याद्धर्मेभ्यो धर्मिणः स्फुटः</l>
	<l>नित्यं तस्यापि ताद्रूप्यान्न मिथ्यात्वं प्रसज्यते</l>
      </lg>
      <lg xml:id="PAS.155" n="155">
	<l>यो ह्यसद्रूपसंवेद्यः संवेद्येतान्यथा पुनः</l>
	<l>स मिथ्या न तु तेनैव यो नित्यमवगम्यते</l>
      </lg>
      <lg xml:id="PAS.156" n="156">
	<l>न चानेकेन्द्रियग्राह्यं भिन्नतां प्रतिपद्यते</l>
	<l>मा भूद्भिन्नशरीरस्थग्राह्यत्वाद्भिन्नरूपता</l>
      </lg>
      <lg xml:id="PAS.157" n="157">
	<l>जात्यभेदादभेदश्चेत्, इन्द्रियत्वेन तत्समम् </l>
	<l>तुल्यबुद्धेरतो भिन्ना न सत्तेन्द्रियभेदतः</l>
      </lg>
      <lg xml:id="PAS.158" n="158">
	<l>बुद्धिभेदाच्च नैकत्वं रूपादीनां प्रसज्यते</l>
	<l>एकानेकत्वमिष्टं वा सत्तारूपादिरूपतः</l>
      </lg>
      <lg xml:id="PAS.159" n="159">
	<l>क्व चिच्च सङ्करान्नाक्षमेकमित्यवसीयते</l>
	<l>दार्ढ्यदौर्बल्यभेदेन व्यवस्थापि यतः क्व चित्</l>
      </lg>
      <lg xml:id="PAS.160" n="160">
	<l>यथा हि मनसः सार्धं रूपादौ चक्षुरादिना</l>
	<l>प्रवृत्तिः सुखदुःखादौ केवलस्यैव दृश्यते</l>
      </lg>
      <lg xml:id="PAS.161" n="161">
	<l>न क्व चित्सङ्कराभावात्सर्वत्रैव निवर्तते</l>
	<l>क्व चिच्च सङ्करं दृष्ट्वा सङ्करोऽन्यत्र कल्प्यते</l>
      </lg>
      <lg xml:id="PAS.162" n="162">
	<l>श्रोत्रादेरुपघातेऽपि शब्दादिस्मृतिदर्शनात्</l>
	<l>वर्तमानस्य चाज्ञानाद्व्यवस्था सम्प्रतीयते</l>
      </lg>
      <lg xml:id="PAS.163" n="163">
	<l>एकं यदि भवेदक्षं सर्वैर्गृह्येत वा न वा</l>
	<l>कल्प्यते शक्तिभेदश्चेत्, शक्तिरेवेन्द्रियं भवेत्</l>
      </lg>
      <lg xml:id="PAS.164" n="164">
	<l>शृणुयाद्बधिरः शब्दं सङ्करे चक्षुरादिना</l>
	<l>मनसो वा स्वतन्त्रत्वे वर्तमानार्थबुद्धिषु</l>
      </lg>
      <lg xml:id="PAS.165" n="165">
	<l>न स्मरेद्बधिरः शब्दं श्रोत्रं चेत्स्मृतिकारणम्</l>
	<l>स्मृतिवद्वा भवेदस्य वर्तमानार्थधीरपि</l>
      </lg>
      <lg xml:id="PAS.166" n="166">
	<l>स्मृतिश्च न भवेत्पश्चाद्गृह्णीयात्तन्न चेन्मनः</l>
	<l>श्रोत्रग्रहणवेलायाम्, न चासर्वा स्मृतिर्भवेत्</l>
      </lg>
      <lg xml:id="PAS.167" n="167">
	<l>बोधात्मकतया पुंसः सर्वत्र ग्रहणं भवेत्</l>
	<l>युगपद्विषयेऽप्यस्य करणापेक्षिता न चेत्</l>
      </lg>
      <lg xml:id="PAS.168" n="168">
	<l>तस्माज्ज्ञानानुसारेण व्यवस्थासङ्करौ क्व चित्</l>
	<l>ग्राह्यग्राहकशक्तिभ्यः कार्यद्वारेण कल्पितौ</l>
      </lg>
      <lg xml:id="PAS.169" n="169">
	<l>चक्षूरूपादिभेदस्तु पञ्चधैव व्यवस्थितः</l>
	<l>तेन नीलादिभेदेऽपि नेन्द्रियानन्त्यकल्पना</l>
      </lg>
      <lg xml:id="PAS.170" n="170">
	<l>तस्मात्पञ्चभिरप्यक्षैर्बोधः सत्तागुणत्वयोः</l>
	<l>द्रव्यमूर्तौ पुनर्द्वाभ्यां रूपादावेकशः स्थितः</l>
      </lg>
      <lg xml:id="PAS.171" n="171">
	<l>ननु जात्यादिरूपेऽपि शब्दाभेदोपचारतः</l>
	<l>प्रवर्तमाना मिथ्य स्याद्बुद्धी रूपेषु बुद्धिवत्</l>
      </lg>
      <lg xml:id="PAS.172" n="172">
	<l>न शब्दाभेदरूपेण बुद्धिरर्थेषु जायते</l>
	<l>प्राक् शब्दाद्यादृशी बुद्धिः शब्दादपि हि तादृशी</l>
      </lg>
      <lg xml:id="PAS.173" n="173">
	<l>ननु गोत्वादिरूपेण गवाकारादिबुद्धयः</l>
	<l>न प्राक् शब्दार्थसम्बन्धज्ञानात्सन्ति कदा चन</l>
      </lg>
      <lg xml:id="PAS.174" n="174">
	<l>जात्यादेस्तत्स्वरूपं चेदशब्दज्ञोऽपि लक्षयेत्</l>
	<l>अन्वयव्यतिरेकाभ्यां शब्दरूपत्वनिश्चयः</l>
      </lg>
      <lg xml:id="PAS.175" n="175">
	<l>यथा रूपादयो भिन्नाः प्राक् शब्दात्स्वात्मनैव तु</l>
	<l>गम्यन्ते तद्वदेवैतत्संज्ञित्वं केवलं परम्</l>
      </lg>
      <lg xml:id="PAS.176" n="176">
	<l>न चाविकल्पितः शब्दादिति वाच्यो न गृह्यते</l>
	<l>तेनागृहीतशब्दोऽपि गोत्वादीन्प्रतिपद्यते</l>
      </lg>
      <lg xml:id="PAS.177" n="177">
	<l>श्रुतिसंस्पर्शबोधेऽपि गोत्वादीन्प्रतिपद्यते</l>
	<l>विवेकादर्थशब्दानां चक्षुः श्रोत्रधिया कृतात्</l>
      </lg>
      <lg xml:id="PAS.178" n="178">
	<l>अनन्तधर्मके धर्मिण्येकधर्मावधारणे</l>
	<l>शब्दोऽभ्युपायमात्रं स्यान्नात्माध्यारोपकारणम्</l>
      </lg>
      <lg xml:id="PAS.179" n="179">
	<l>न चोपेयेऽभ्युपायस्य रूपाध्यासः प्रसज्यते</l>
	<l>न हि दीपेन्द्रियादीनां रूपाध्यारोप इष्यते</l>
      </lg>
      <lg xml:id="PAS.180" n="180">
	<l>नित्यं यदि च गोत्वादि शब्दरूपेण गृह्यते</l>
	<l>रूपान्तरं न दृष्टं चेद्भेदाध्यासौ कुतो न्विमौ</l>
      </lg>
      <lg xml:id="PAS.181" n="181">
	<l>यद्यभेदो न मिथ्यात्वम्, भेदश्चेत्स्यात्स्वरूपतः</l>
	<l>नाध्यारोपप्रसङ्गः स्याद्भ्रान्त्या त्वध्यासकल्पना</l>
      </lg>
      <lg xml:id="PAS.182" n="182">
	<l>शब्देनैव च निर्देशो गृहीतेऽर्थेऽवकल्पते</l>
	<l>गौरित्येव च निर्देशो वाच्यतद्बुद्धिवादिनाम्</l>
      </lg>
      <lg xml:id="PAS.183" n="183">
	<l>निर्देशतुल्यतायां च श्रोत्रा वक्तृस्वरूपता</l>
	<l>शब्दज्ञानप्रमेयेषु विज्ञानस्यावसीयते</l>
      </lg>
      <lg xml:id="PAS.184" n="184">
	<l>भ्रान्तिहेतुसमानत्वेऽप्युपायत्वान्मतिश्रुती</l>
	<l>मन्यतेऽर्थे समध्यस्ते नार्थाध्यासं तयोः पुनः</l>
      </lg>
      <lg xml:id="PAS.185" n="185">
	<l>गोत्वे सास्नादिमद्रूपाङ्गादिरूपाभिधायके</l>
	<l>निराकारोभयज्ञाने संवित्तिः परमार्थतः</l>
      </lg>
      <lg xml:id="PAS.186" n="186">
	<l>यदि चाभेदरूपेण शब्देनार्थः प्रतीयते </l>
	<l>एकरूपत्वमक्षादौ देवनादेः प्रसज्यते</l>
      </lg>
      <lg xml:id="PAS.187" n="187">
	<l>स्यादनक्षनिवृत्या चेत्, न प्राक् शब्दात्प्रतीयते</l>
	<l>गवादिष्वपि तुल्यं चेत्, नेकरूपस्य दर्शनात्</l>
      </lg>
      <lg xml:id="PAS.188" n="188">
	<l>त्रये बिभीतकादीनां नैकधर्मान्वयोऽस्ति हि</l>
	<l>शब्दः साधारणस्तेषां जातिशब्दाद्विलक्षणः</l>
      </lg>
      <lg xml:id="PAS.189" n="189">
	<l>परस्परविभिन्नं तु ज्ञायतेऽत्राकृतित्रयम्</l>
	<l>तदध्यासे न युज्येत तद्रूपस्याविभागतः</l>
      </lg>
      <lg xml:id="PAS.190" n="190">
	<l>भिन्नाः स्युरक्षशब्दाश्चेत्, नार्थे संशयदर्शनात्</l>
	<l>न सामान्यादृते स स्याद्, रूपाभेदश्च गम्यते</l>
      </lg>
      <lg xml:id="PAS.191" n="191">
	<l>भवत्यादौ च भिन्नेऽपि नामाख्यातत्वसंज्ञया</l>
	<l>रूपैकत्वेन चाध्यासे तुल्यार्थत्वं प्रसज्यते</l>
      </lg>
      <lg xml:id="PAS.192" n="192">
	<l>शब्दनिष्पत्त्यभेदाच्च तिङन्तार्थस्य साध्यता</l>
	<l>कथम्, कथं च मूर्तार्थो वाचके मूर्तिवर्जिते</l>
      </lg>
      <lg xml:id="PAS.193" n="193">
	<l>गवाश्वशुक्लशब्दादेर्वाच्यरूपानपेक्षणे</l>
	<l>वाचकत्वव्यवस्थानं कथं जातिगुणादिषु</l>
      </lg>
      <lg xml:id="PAS.194" n="194">
	<l>वृक्षप्लक्षादिशब्दानां तुल्ये भेदे घटादिभिः</l>
	<l>विशेषणविशेष्यत्वं कथमर्थानपेक्षया</l>
      </lg>
      <lg xml:id="PAS.195" n="195">
	<l>सामानाधिकरण्यं च न स्यद्वाचकबुद्धिवत्</l>
	<l>एकत्र चोपसंहारो न बुद्ध्योर्निर्विकल्पके</l>
      </lg>
      <lg xml:id="PAS.196" n="196">
	<l>वस्तुमात्रे स चेदेवं सर्वेषामेकवाच्यता</l>
	<l>भवेद्गवादिशब्दानां सर्वैर्वस्तु हि गम्यते</l>
      </lg>
      <lg xml:id="PAS.197" n="197">
	<l>न चासाधारणे भेदे नीलोत्पलमितीष्यते</l>
	<l>न हि शब्दप्रवृत्तिः स्यादन्यत्रान्यत्र चेष्यते</l>
      </lg>
      <lg xml:id="PAS.198" n="198">
	<l>न च नीलोत्पलं नाम वस्त्वेकं किञ् चिदिष्यते</l>
	<l>शब्दार्थयोर्यतो भेदो गम्यतेऽवयवानुगः</l>
      </lg>
      <lg xml:id="PAS.199" n="199">
	<l>शब्दद्वयस्य चाध्यासः पर्यायेष्वपि दृश्यते</l>
	<l>एकाधिकरणास्तेन स्युस्ते नीलोत्पलादिवत्</l>
      </lg>
      <lg xml:id="PAS.200" n="200">
	<l>न चानवगते पूर्वं पदमर्थे प्रयुज्यते</l>
	<l>तत्र सम्बन्धवेलायां कीदृशोऽर्थः प्रतीयते</l>
      </lg>
      <lg xml:id="PAS.201" n="201">
	<l>तदानीं नार्थरूपे हि शब्दरूपस्य सम्भवः</l>
	<l>न चासाधारणांशेन सम्बन्धानुगमः क्व चित्</l>
      </lg>
      <lg xml:id="PAS.202" n="202">
	<l>तत्र पूर्वानपेक्षत्वे यद्यात्माध्यासशक्तता</l>
	<l>शब्दस्य प्रथमेऽपि स्याच्छ्रवणेऽध्यस्तरूपता</l>
      </lg>
      <lg xml:id="PAS.203" n="203">
	<l>मम वाच्यानभिज्ञत्वान्न भवेत्स्मरणं ततः</l>
	<l>भवतस्त्वर्थरूपस्य वाचकेष्वपि दर्शनात्</l>
      </lg>
      <lg xml:id="PAS.204" n="204">
	<l>यथा त्वज्ञातशब्दानां वाच्ये तद्धीर्न जायते</l>
	<l>तथैवाज्ञातवाच्यानामुपलब्धेऽपि वाचके</l>
      </lg>
      <lg xml:id="PAS.205" n="205">
	<l>तस्मान्नातीव वाच्यानां वाचकाधीनता भवेत्</l>
	<l>स्मारकत्वाच्च तेष्वेव पारतन्त्र्यं प्रतीयते</l>
      </lg>
      <lg xml:id="PAS.206" n="206">
	<l>तेन सम्बन्धवेलायामर्थात्मा योऽवसीयते</l>
	<l>शब्दादपि स एवेति नार्थरूपं प्रणश्यति</l>
      </lg>
      <lg xml:id="PAS.207" n="207">
	<l>प्रवृत्तौ वा निवृत्तौ वा यां शब्दः कुरुते मतिम्</l>
	<l>तादात्म्यं तस्य शब्दस्य न कथञ् चित्प्रतीयते</l>
      </lg>
      <lg xml:id="PAS.208" n="208">
	<l>करहस्तादिशब्देभ्यः शब्दरूपस्य भेदतः</l>
	<l>भिन्नोऽर्थः सम्प्रतीयेत तदध्यारोपकल्पने</l>
      </lg>
      <lg xml:id="PAS.209" n="209">
	<l>आत्माध्यासस्तु सादृश्यादुपरागाच्च दृश्यते</l>
	<l>न तावदर्थसादृश्यं शब्दस्येह प्रतीयते</l>
      </lg>
      <lg xml:id="PAS.210" n="210">
	<l>न चानुरागः शब्देन भिन्नदेशस्य युज्यते</l>
	<l>दूरस्थप्रतिबिम्बं च नारूपस्य प्रतीयते</l>
      </lg>
      <lg xml:id="PAS.211" n="211">
	<l>शब्दसर्वगतत्वेन यद्यर्थप्राप्तिरुच्यते</l>
	<l>सर्वार्थानां भवेच्छब्दैः सर्वैरेवानुरञ्जनम्</l>
      </lg>
      <lg xml:id="PAS.212" n="212">
	<l>न च भिन्नेन्द्रियग्राह्यं किञ् चिदस्त्यनुरागकृत्</l>
	<l>न हि लाक्षानुरक्तेऽपि स्फटिके धीस्त्वगादिभिः</l>
      </lg>
      <lg xml:id="PAS.213" n="213">
	<l>अनुमानागमौ मिथ्या स्यातामध्यासकल्पने</l>
	<l>निरूपणस्य मिथ्यात्वात्सर्वाभावः प्रसज्यते</l>
      </lg>
      <lg xml:id="PAS.214" n="214">
	<l>तथास्त्विति यदि ब्रूयात्, मिथ्या स्ववचने सति</l>
	<l>कथमेवं वदेदर्थो नानृताद्धि प्रतीयते</l>
      </lg>
      <lg xml:id="PAS.215" n="215">
	<l>शून्यवादोत्तराच्चापि यथार्थं बुद्धिशब्दयोः </l>
	<l>प्रवृत्तिर्न तु तत्तन्त्रमर्थरूपं कदा चन</l>
      </lg>
      <lg xml:id="PAS.216" n="216">
	<l>तस्मात्प्रागपि ये शब्दाद्भिर्न्नैकत्वादिबुद्धिभिः</l>
	<l>गृह्यन्ते सर्वदा तेषां परमार्थस्तिता भवेत्</l>
      </lg>
      <lg xml:id="PAS.217" n="217">
	<l>शब्दाभ्युपायकेऽप्यर्थे तदभावे च यद्यपि</l>
	<l>अर्थबुद्धिर्न जायेत नार्थे रूपं प्रणश्यति</l>
      </lg>
      <lg xml:id="PAS.218" n="218">
	<l>चक्षुरादेरभावे हि रूपाद्यात्मा न गृह्यते</l>
	<l>स्वरूपनाशो रूपादेस्तावन्मात्रेण नेष्यते</l>
      </lg>
      <lg xml:id="PAS.219" n="219">
	<l>सम्बन्धस्य च नित्यत्वान्नारेथस्य स्यादरूपता</l>
	<l>युगपन्न हि सर्वेषामन्याकारार्थवेदनम्</l>
      </lg>
      <lg xml:id="PAS.220" n="220">
	<l>तदाकारेऽपि तद्वच्चेद्, द्वये सति परीक्ष्यताम्</l>
	<l>किं न्वर्थस्यातथाभावो ग्रहीतुः किं न्वशक्तता</l>
      </lg>
      <lg xml:id="PAS.221" n="221">
	<l>सदसद्भावयोरर्थे विरोधित्वादसम्भवः</l>
	<l>ग्रहीतृभेदाच्छक्तत्वमशक्तत्वं च युज्यते</l>
      </lg>
      <lg xml:id="PAS.222" n="222">
	<l>यथान्धानन्धयोः पार्श्वे रूपस्येत्यभिधास्यते</l>
	<l>तेनार्थे ध्वन्युपायस्य तधीर्नान्यस्य जायते</l>
      </lg>
      <lg xml:id="PAS.223" n="223">
	<l>देवदत्तादिशब्दे तु सम्बन्धाद्यत्वदर्शनात्</l>
	<l>अर्थस्यानित्यतायां च ताद्रूप्यस्याप्यनित्यता</l>
      </lg>
      <lg xml:id="PAS.224" n="224">
	<l>तत्राप्यौत्पत्तिकी शक्तिस्तद्रूपप्रत्ययं प्रति</l>
	<l>ग्राह्यग्राहकयोरिष्टा नियोगस्य त्वनित्यता</l>
      </lg>
      <lg xml:id="PAS.225" n="225">
	<l>तत्र सर्वैरताद्रूप्यं प्राङ्नियोगात्प्रतीयते</l>
	<l>तेनेष्टमेव मिथ्यात्वं कैश्चिदध्यासकल्पने</l>
      </lg>
      <lg xml:id="PAS.226" n="226">
	<l>यदा तु यादृशः पिण्डः पूर्वं शब्दात्प्रतीयते</l>
	<l>तादृशस्मरणे हेतुः शब्दस्तत्र यथार्थता</l>
      </lg>
      <lg xml:id="PAS.227" n="227">
	<l>नियोगात्परतो वापि शब्देन व्यज्यतामियम्</l>
	<l>तद्ग्राह्यशक्तिरर्थस्य, पाररूप्यं न तावता</l>
      </lg>
      <lg xml:id="PAS.228" n="228">
	<l>सर्वाकारपरिच्छेद्यशक्तेऽर्थे वाचकेऽपि वा</l>
	<l>सर्वाकारार्थविज्ञानसमर्थे नियमः कृतः</l>
      </lg>
      <lg xml:id="PAS.229" n="229">
	<l>तत्र शब्दार्थसम्बन्धं प्रमातुः स्मरतोऽपि या</l>
	<l>बुद्धिः पूर्वगृहीतार्थसन्धानादुपजायते</l>
      </lg>
      <lg xml:id="PAS.230" n="230">
	<l>चक्षुषा सन्निकृष्टेऽर्थे नाप्रत्यक्षमसौ भवेत्</l>
	<l>विविक्ता एव तेऽप्यर्थाः स्मृतिप्रत्यक्षगोचराः</l>
      </lg>
      <lg xml:id="PAS.231" n="231">
	<l>स्मर्येते शब्दसम्बन्धौ मा भूत्प्रत्यक्षता तयोः</l>
	<l>तदप्रत्यक्षभावेन न त्वर्थस्यापि वार्यते</l>
      </lg>
      <lg xml:id="PAS.232" n="232">
	<l>गृहीतमपि गोत्वादि स्मृतिस्पृष्टं च यद्यपि</l>
	<l>तथापि व्यतिरेकेण् अपूर्वबोधात्प्रतीयते</l>
      </lg>
      <lg xml:id="PAS.233" n="233">
	<l>व्यक्तिकालादिभेदेन तत्रास्त्यवसरो मितेः</l>
	<l>यः पूर्वावगतोऽंशोऽत्र स न नाम प्रमीयते</l>
      </lg>
      <lg xml:id="PAS.234" n="234">
	<l>इदानीन्तनमस्तित्वं न हि पूर्वधिया गतम्</l>
	<l>न हि स्मरणतो यत्प्राक्तत्प्रत्यक्षमितीदृशम्</l>
      </lg>
      <lg xml:id="PAS.235" n="235">
	<l>वचनं राजकीयं वा वैदिकं वापि विद्यते</l>
	<l>न चापि स्मरणात्पश्चादिन्द्रियस्य प्रवर्तनम्</l>
      </lg>
      <lg xml:id="PAS.236" n="236">
	<l>वार्यते केन चिन्नातस्तत्तदानीं प्रदुष्यति</l>
	<l>तेनेन्द्रियार्थसम्बन्धात्प्रागूर्ध्वं वापि यत्स्मृतेः</l>
      </lg>
      <lg xml:id="PAS.237" n="237">
	<l>विज्ञानं जायते सर्वं प्रत्यक्षमिति गम्यताम्</l>
	<l>विमनस्का यदा के चित्सम्बद्धमपि चेन्द्रियैः</l>
      </lg>
      <lg xml:id="PAS.238" n="238">
	<l>न बुध्यन्ते तथा चान्ये सादृश्यादिविमोहिताः</l>
	<l>तत्र योऽर्थं विवेकेन कौशलात्सदृशेष्वपि</l>
      </lg>
      <lg xml:id="PAS.239" n="239">
	<l>सूक्ष्मं वापि प्रपद्येत तस्य भ्रान्तिर्नं तावता</l>
	<l>यथा षड्जादिभेदेन गाने लौकिकवैदिके</l>
      </lg>
      <lg xml:id="PAS.240" n="240">
	<l>विवेकेनावगच्छन्ति येषां तत्संस्कृता मतिः</l>
	<l>गानमात्रं विजानन्ति तत्रानधिकृतास्तु ये</l>
      </lg>
      <lg xml:id="PAS.241" n="241">
	<l>तदज्ञानान्न मिथ्यात्वं वक्तुं शक्यं विवेकिनाम्</l>
	<l>ते हि षड्जादिशब्देभ्यो विनाप्येषं विविक्तताम्</l>
      </lg>
      <lg xml:id="PAS.242" n="242">
	<l>यथावदधिगच्छन्ति, तद्वद्गोत्वादिवस्त्वपि</l>
	<l>सङ्कीर्णमर्थमात्रं तु बुध्यन्तेऽभ्यासर्वजिताः</l>
      </lg>
      <lg xml:id="PAS.243" n="243">
	<l>विवेकं प्रतिपद्यन्ते ये शब्दस्मृतिसंस्कृताः</l>
	<l>यथा रूपादिमत्यर्थे यस्यैवास्ति यदिन्द्रियम्</l>
      </lg>
      <lg xml:id="PAS.244" n="244">
	<l>स तन्मात्रं गृहीत्वान्यन्न गृह्णात्यनुमानतः </l>
	<l>तथा विवेकहेतूनां यदा यं प्रतिपद्यते</l>
      </lg>
      <lg xml:id="PAS.245" n="245">
	<l>तदुपेये तदा ज्ञानं वर्तते तदनुग्रहात्</l>
	<l>तेन यावत्प्रमात्णां विवेकोपायदर्शनम्</l>
      </lg>
      <lg xml:id="PAS.246" n="246">
	<l>न स्यात्तावद्भवेत्तेषां विज्ञानं निर्विकल्पकम्</l>
	<l>तस्माद्यत्र प्रकल्प्येत वस्तु वस्त्वन्तरात्मना</l>
      </lg>
      <lg xml:id="PAS.247" n="247">
	<l>प्रमाणाभासता तत्र न स्वधर्मविकल्पने</l>
	<l>प्रत्यक्षत्वमतः सिद्धं सामान्यस्य तथैव च</l>
      </lg>
      <lg xml:id="PAS.248" n="248">
	<l>सम्बन्धस्येति तत्पूर्वमनुमानादि जायते</l>
	<l>सर्वं चाप्यनुमानादि प्रत्यक्षे निर्विकल्पके</l>
      </lg>
      <lg xml:id="PAS.249" n="249">
	<l>न प्रवर्तत इत्येतदनुमानेऽभिधास्यते</l>
	<l>नन्वेवं सति याप्यग्नेर्दूरादप्यौष्ण्यकल्पना</l>
      </lg>
      <lg xml:id="PAS.250" n="250">
	<l>सापि प्रत्यक्षमेव स्याद्यथा गोत्वादिबुद्धयः</l>
	<l>प्रत्यासन्नतरं गोत्वं प्रत्यक्षत्वेन सम्मतम्</l>
      </lg>
      <lg xml:id="PAS.251" n="251">
	<l>विज्ञानं नान्यदस्तीति प्रत्यक्षमिदमेव नः</l>
	<l>तत्राप्यक्षैरसम्बन्धं मन्वानस्योपजायते</l>
      </lg>
      <lg xml:id="PAS.252" n="252">
	<l>यदा बुद्धिः, तदा नैव प्रत्यक्षत्वेन कल्प्यते</l>
	<l>स्पर्शनेन तु सम्बन्धे प्रत्यक्षत्वेन जायते</l>
      </lg>
      <lg xml:id="PAS.253" n="253">
	<l>तस्माद्यदिन्द्रियं यस्य ग्राहकत्वेन कल्पितम्</l>
	<l>तेनैव सति सम्बन्धे प्रत्यक्षं नान्यथा भवेत्</l>
      </lg>
      <lg xml:id="PAS.254" n="254">
	<l>एवं समानेऽपि विकल्पमार्गे यत्राक्षसम्बन्धफलानुसारः</l>
	<l>प्रत्यक्षता तस्य तथा च लोके विनाप्यदो लक्षणतः प्रसिद्धम्</l>
      </lg>
    </div>
    <div type="adhikaraṇa" n="VKG"><!-- ५ !-->
      <head>औत्पत्तिकसूत्र वृत्तिकारग्रन्थ (व्क्ग्)</head>
      <lg xml:id="VKG.1" n="1">
	<l>प्रत्यक्षादौ निषिद्धेऽपि ननु लोकप्रसिद्धितः</l>
	<l>धर्माधर्मौ प्रमास्येते ब्राह्मणादिविवेकवत्</l>
      </lg>
      <lg xml:id="VKG.2" n="2">
	<l>धार्मिकाधार्मिकत्वाभ्यां पीडानुग्रहकारिणौ</l>
	<l>प्रसिद्धौ हि, तथा चाह पाराशर्योऽत्र वस्तुनि</l>
      </lg>
      <lg xml:id="VKG.3" n="3">
	<l>इदं पुण्यमिदं पापमित्येतस्मिन्पदद्वये</l>
	<l>आचण्डालं मनुष्याणामल्पं शास्त्रप्रयोजनम्</l>
      </lg>
      <lg xml:id="VKG.4" n="4">
	<l>निर्मूलासम्भवादत्र प्रमाणैः सैव मृग्यते</l>
	<l>कुतः पुनः प्रवृत्तेति, प्रत्यक्षादि तु वारितम्</l>
      </lg>
      <lg xml:id="VKG.5" n="5">
	<l>न चैतानि परित्यज्य पृथग्लोके प्रमाणता</l>
	<l>संसारमोचकादेश्च हिंसा पुण्यत्वसम्मता</l>
      </lg>
      <lg xml:id="VKG.6" n="6">
	<l>न पश्चात्पुण्यमिच्छन्ति के चिदेवं विगानतः</l>
	<l>म्लेच्छार्याणां प्रसिद्धत्वं न धर्मस्योपपद्यते</l>
      </lg>
      <lg xml:id="VKG.7" n="7">
	<l>न चार्याणां विशेषोऽस्ति यावच्छास्त्रमनाश्रितम्</l>
	<l>तन्मूलार्थप्रसिद्धिस्तु तत्प्रामाण्ये स्थिते भवेत्</l>
      </lg>
      <lg xml:id="VKG.8" n="8">
	<l>तस्मादभावक्त्रस्थौ धर्मादर्मौ न श्क्नुयात्</l>
	<l>चोदना चेत्समुद्धर्तुं ग्रस्तौ तेनैव पश्यताम्</l>
      </lg>
      <lg xml:id="VKG.9" n="9">
	<l>उपदेशो हि भवति ज्ञानं तस्येति योज्यते</l>
	<l>ज्ञायते येन तज्ज्ञानमेकाधिकरणत्वतः</l>
      </lg>
      <lg xml:id="VKG.10" n="10">
	<l>औत्पत्तिकगिरा दोषः कारणस्य निवार्यते</l>
	<l>अबाधोऽन्यतिरेकेण, स्वतस्तेन प्रमाणता</l>
      </lg>
      <lg xml:id="VKG.11" n="11">
	<l>सर्वस्यानुपलब्धेऽर्थे प्रामाण्यं स्मृतिरन्यथा</l>
	<l>चोदना चोपदेशश्च विधिश्चैकार्थवाचिनः</l>
      </lg>
      <lg xml:id="VKG.12" n="12">
	<l>वाक्यान्तरे समर्थेऽपि किमर्थं विधिराश्रितः</l>
	<l>साध्यसाधनसम्बन्धः सर्वाख्यातेषु विद्यते</l>
      </lg>
      <lg xml:id="VKG.13" n="13">
	<l>सर्ववाक्येषु चाख्यातं तेनाकाङ्क्षानिवर्तनात्</l>
	<l>प्रवृत्तिसिद्धिरिच्छातः, प्रतिषेधात्तु वर्जनम्</l>
      </lg>
      <lg xml:id="VKG.14" n="14">
	<l>विधावनाश्रिते साध्यः पुरुषार्थो न लभ्यते</l>
	<l>श्रुतस्वर्गादिबाधेन धात्वर्थः साध्यतां व्रजेत्</l>
      </lg>
      <lg xml:id="VKG.15" n="15">
	<l>विधौ तु तमतिक्रम्य स्वर्गादेः साध्यतेष्यते</l>
	<l>तत्साधनस्य धर्मत्वमेवं सति च लभ्यते</l>
      </lg>
      <lg xml:id="VKG.16" n="16">
	<l>स्वप्रत्ययान्तरापेक्षा स्यादनाप्तनरोक्तिषु</l>
	<l>आप्तोक्तिषु नरापेक्षा नोभयं चोदनासु नः</l>
      </lg>
      <lg xml:id="VKG.17" n="17">
	<l>आदिशब्दो मकारान्तः लुकि क्लेशेन सङ्गतिः </l>
	<l>नञध्याह्रियते सूत्रे, सङ्करात्परिचोदना</l>
      </lg>
      <lg xml:id="VKG.18" n="18">
	<l>प्रमाणलक्षणाज्ञानाद्व्यभिचारात्परीक्षणम्</l>
	<l>नैतत्प्रत्यक्षमित्येवमपरीक्षोपसंहृता</l>
      </lg>
      <lg xml:id="VKG.19" n="19">
	<l>तत्रान्यस्यायथार्थत्वं प्रत्यक्षे तु यथार्थता</l>
	<l>यदाभासं हि विज्ञानं तत्संयोगे तदिष्यते</l>
      </lg>
      <lg xml:id="VKG.20" n="20">
	<l>सम्पूर्णं लक्षणं ह्येतत्, तत्सतोर्व्यत्ययः कृतः</l>
	<l>शोभनार्थस्तु सच्छब्दः, यद्वाख्याहारकल्पना</l>
      </lg>
      <lg xml:id="VKG.21" n="21">
	<l>अर्थापत्त्येतरेषां च प्रत्यक्षाभासलक्षणम्</l>
	<l>बाधकज्ञानलाभो हि पूर्वाबाधे न सम्भवेत्</l>
      </lg>
      <lg xml:id="VKG.22" n="22">
	<l>स चास्तीति, अवबोधत्वे सति नान्योन्यसंश्रयम्</l>
	<l>न चानागतबाधे च पूर्वेणात्मा हि लभ्यते</l>
      </lg>
      <lg xml:id="VKG.23" n="23">
	<l>निमित्तदोषबोधेन पश्चाद्यत्राप्यबाधनम्</l>
	<l>भवत्येव हि तत्रापि नरान्तरविपर्ययः</l>
      </lg>
      <lg xml:id="VKG.24" n="24">
	<l>सर्वेषां सर्वदा यत्र धीः स्यात्तत्र न बाधनम्</l>
	<l>न हि कारणदुष्टत्वबुद्धिस्तत्र बलीयसी</l>
      </lg>
      <lg xml:id="VKG.25" n="25">
	<l>जात्यादिषु यदा जाता बुद्धिः पश्चादसम्भवात्</l>
	<l>नाश्यते युक्तिभिस्तत्र व्यक्तमन्योन्यसंश्रयम्</l>
      </lg>
      <lg xml:id="VKG.26" n="26">
	<l>स्वतः प्रामाण्यतश्चात्र निर्णयोऽस्तित्वबोधनात्</l>
	<l>तद्रूपप्रत्ययोत्पत्तेस्तदसद्वादिनामपि</l>
      </lg>
    </div>

    <div n="NAV">
      <head>औत्पत्तिकसूत्र निरालम्बनवाद (नव्)</head>
      <lg xml:id="NAV.1" n="1">
	<l>प्रमाणत्वाप्रमाणत्वे पुण्यपापादि तत्फलम्</l>
	<l>विध्यर्थवादमन्त्रार्थनामधेयादिकल्पना</l>
      </lg>
      <lg xml:id="NAV.2" n="2">
	<l>सर्वेषु लक्षणेष्वेवं स्वप्रमाणगणैः स्थितिः</l>
	<l>वचनव्यक्तिभेदेन पूर्वसिद्धान्तपक्षता</l>
      </lg>
      <lg xml:id="NAV.3" n="3">
	<l>कर्मभ्यः फलसम्बन्धः पारलौक्यैहलौकिके</l>
	<l>सर्वमित्याद्ययुक्तं स्यादर्थशून्यासु बुद्धिषु</l>
      </lg>
      <lg xml:id="NAV.4" n="4">
	<l>तस्माद्धर्मार्थिभिः पूर्वं प्रमाणैर्लोकसम्मतैः</l>
	<l>अर्थस्य सदसद्भावे यत्नः कार्यः क्रियां प्रति</l>
      </lg>
      <lg xml:id="NAV.5" n="5">
	<l>यदा संवृतिसत्येन सर्वमेतत्प्रकल्प्यते</l>
	<l>ज्ञानमात्रेऽपि कस्माद्वो वृथाग्रहोऽर्थकल्पने</l>
      </lg>
      <lg xml:id="NAV.6" n="6">
	<l>संवृतेर्न तु सत्यत्वं सत्यभेदः कुतोऽन्वयम्</l>
	<l>सत्या चेत्संवृतिः केयं मृषा चेत्सत्यता कथम्</l>
      </lg>
      <lg xml:id="NAV.7" n="7">
	<l>सत्यत्वं न च सामान्यं मृषार्थपरमार्थयोः</l>
	<l>विरोधात्, न हि वृक्षत्वं सामान्यं वृक्षसिंहयोः</l>
      </lg>
      <lg xml:id="NAV.8" n="8">
	<l>तुल्यार्थत्वेऽपि तेनैषां मिथ्यासंवृतिशब्दयोः</l>
	<l>वञ्चनार्थ उपन्यासो लालावक्त्रासवादिवत्</l>
      </lg>
      <lg xml:id="NAV.9" n="9">
	<l>नास्तिक्यपरिहाराऋथं संवृतिः कल्पनेति च</l>
	<l>कल्पनापि त्वभिन्नस्य नैव निर्वस्तुके भवेत्</l>
      </lg>
      <lg xml:id="NAV.10" n="10">
	<l>तस्माद्यन्नास्ति नास्त्येव, यत्त्वस्ति परमार्थतः</l>
	<l>तत्सत्यमन्यन्मिथ्येति, न सत्यद्वयकल्पना</l>
      </lg>
      <lg xml:id="NAV.11" n="11">
	<l>स्वप्नादिभोगवच्चापि योपभोगत्वकल्पना</l>
	<l>तन्निवृत्त्यर्थमेवेह परमार्थे कश्चित्प्रवर्तते</l>
      </lg>
      <lg xml:id="NAV.12" n="12">
	<l>न हि स्वप्नसुखाद्यर्थं धर्मे कश्चित्प्रवर्तते</l>
	<l>यादृच्छिकत्वात्स्वप्नस्य तूष्णीमास्येत पण्डितैः</l>
      </lg>
      <lg xml:id="NAV.13" n="13">
	<l>परमाऋथफलावाप्तिमिच्छद्भिस्तेन यत्नतः</l>
	<l>प्रतिपत्तिर्विधातव्या युक्तिभिर्बाह्यवस्तुषु</l>
      </lg>
      <lg xml:id="NAV.14" n="14">
	<l>तत्रार्थशून्यं विज्ञानं योगाचाराः समाश्रिताः</l>
	<l>तस्याप्यभावमिच्छन्ति ये माध्यमिकवादिनः</l>
      </lg>
      <lg xml:id="NAV.15" n="15">
	<l>तत्र बाह्यार्थशून्यत्वं तुल्यं तावद्द्वयोरपि</l>
	<l>निवृत्त्यास्य ततो ज्ञाने तद्वत्संवृतिकल्पना</l>
      </lg>
      <lg xml:id="NAV.16" n="16">
	<l>तस्मात्साधारणत्वेन तन्मूलत्वेन चाप्ययम्</l>
	<l>बाह्यार्थसदसद्भावे यत्नो भाष्यकृता कृताः</l>
      </lg>
      <lg xml:id="NAV.17" n="17">
	<l>बाह्यार्थापह्नवेऽद्वैतमेकार्थस्य परीक्षणात्</l>
	<l>प्रमाणमाश्रितश्चैकस्तत्रास्तां यः प्रमेयतः</l>
      </lg>
      <lg xml:id="NAV.18" n="18">
	<l>प्रमाणस्थस्तु मूलत्वादिहेदानीं परीक्ष्यते </l>
	<l>प्रस्तुतः स द्विधा चात्र प्रथमं त्वनुमानतः</l>
      </lg>
      <lg xml:id="NAV.19" n="19">
	<l>प्रत्यक्षबाधने चोक्ते पश्चात्तच्छक्त्यवेक्षणात्</l>
	<l>तत्रानुमानमाहेदं नन्विति, अस्य च सङ्गतिः</l>
      </lg>
      <lg xml:id="NAV.20" n="20">
	<l>तत्सम्प्रयोगजं नाम प्रत्यक्षमिति भाषितम्</l>
	<l>तत्रेन्द्रियार्थसम्बन्धभेदो न परमार्थतः</l>
      </lg>
      <lg xml:id="NAV.21" n="21">
	<l>कल्पितः सम्प्रयोगस्तु स्वप्नादावपि विद्यते</l>
	<l>तदतद्योगजन्यस्य विभागस्तेन दुर्लभः</l>
      </lg>
      <lg xml:id="NAV.22" n="22">
	<l>मिथ्यात्वं यद्द्विधैवोक्तं नायथेत्यत्र चोच्यते</l>
	<l>सर्वस्यैव च मिथ्यात्वे किं विशिष्याभिधीयते</l>
      </lg>
      <lg xml:id="NAV.23" n="23">
	<l>स्तम्भादिप्रत्ययो मिथ्या प्रत्ययत्वात्तथा हि यः</l>
	<l>प्रत्ययः स मृषा दृष्टः स्वप्नादिप्रत्ययो यथा</l>
      </lg>
      <lg xml:id="NAV.24" n="24">
	<l>सिद्धसाधनभावोऽंशे दृष्टान्ताभाव एव च</l>
	<l>मा भूतामेवशब्दश्च व्यार्थोऽशेषप्रसाधने</l>
      </lg>
      <lg xml:id="NAV.25" n="25">
	<l>सर्व एवेति तेनात्र जाग्रद्बुद्धिपरिग्रहः</l>
	<l>स्वांशाभ्युपगमाच्चापि बाह्यग्राह्यनिवारणम्</l>
      </lg>
      <lg xml:id="NAV.26" n="26">
	<l>प्रत्ययस्येति साध्यांशव्याप्तहेतुनिदर्शनम्</l>
	<l>हेतुश्चोपन्येनात्र जाग्रतोऽपीति दर्शतः</l>
      </lg>
      <lg xml:id="NAV.27" n="27">
	<l>विपक्षाभावतश्चात्र व्यतिरेको न कथ्यते</l>
	<l>सामान्यस्य च हेतुत्वात्कस्मात्पक्षैकदेशता</l>
      </lg>
      <lg xml:id="NAV.28" n="28">
	<l>जाग्रज्ज्ञाने विशेषोऽयं यतः सुपरिनिश्चयः</l>
	<l>बाह्यालम्बनसम्बन्धो न प्रसिद्धः परं प्रति</l>
      </lg>
      <lg xml:id="NAV.29" n="29">
	<l>तस्माद्यद्भाष्यकारेण दत्तमुत्तमत्र तु</l>
	<l>विकल्पसमता वा स्याद्वैधर्म्यसमतापि वा</l>
      </lg>
      <lg xml:id="NAV.30" n="30">
	<l>दृष्टत्वात्पूर्वपक्षस्य जात्युक्ति कैश्चिदाश्रिता</l>
	<l>प्रतिज्ञादोषमेवाहुः के चित्प्रत्यक्षबाधनम्</l>
      </lg>
      <lg xml:id="NAV.31" n="31">
	<l>शक्ष्यामो यदि विस्पष्टं स्वांशग्राह्यनिवारणम्</l>
	<l>तदा ते शुद्ध एव स्यात्पक्षो ग्राह्यनिवारणः</l>
      </lg>
      <lg xml:id="NAV.32" n="32">
	<l>प्रत्यक्षादेश्च विषयो बाह्य एवावतिष्ठते</l>
	<l>तन्निषेधकृतस्तस्य तैर्भवेत्पक्षबाधनम्</l>
      </lg>
      <lg xml:id="NAV.33" n="33">
	<l>सुनिश्चयेन चैतेषां बाधकप्रत्ययादृते</l>
	<l>प्रमाणाभासता नास्तीत्येतस्मात्कत्यते बलम्</l>
      </lg>
      <lg xml:id="NAV.34" n="34">
	<l>दुष्टज्ञानगृहीताप्रतिषेधो हि युज्यते</l>
	<l>गृहीतमात्रबाधे तु स्वपक्षोऽपि न सिध्यति</l>
      </lg>
      <lg xml:id="NAV.35" n="35">
	<l>अग्राह्यत्वाच्च भेदेन विशेषणविशेष्ययोः</l>
	<l>अप्रसिद्धोभयत्वं वा वाच्यमन्यतरस्य वा</l>
      </lg>
      <lg xml:id="NAV.36" n="36">
	<l>वक्तृश्रोत्रोश्च यज्ज्ञानं विशेषण्विशेष्ययोः</l>
	<l>तन्निरालम्बनत्वेन स्ववाग्बाधो द्व्योरपि</l>
      </lg>
      <lg xml:id="NAV.37" n="37">
	<l>सम्भवो न च भेदस्य विशेषणविशेष्ययोः</l>
	<l>तस्मान्निरूपणं नास्ति प्रतिज्ञार्थस्य शोभनम्</l>
      </lg>
      <lg xml:id="NAV.38" n="38">
	<l>निरालम्बनता नाम न किञ् चिद्वस्तु गम्यते</l>
	<l>तेन यद्व्यतिरेकादौ प्रश्नो नैवोपपद्यते</l>
      </lg>
      <lg xml:id="NAV.39" n="39">
	<l>यद्यवस्तु कथं त्वस्मांस्त्वं बोधयितुमिच्छसि</l>
	<l>बुध्यसे वा स्वबुद्ध्या त्वम्, कल्पिता त्वथ साध्यते</l>
      </lg>
      <lg xml:id="NAV.40" n="40">
	<l>असतः कल्पना कीदृक्, क्.ल्प्तौ वस्तु प्रसज्यते</l>
	<l>कथमिष्टमभावे चेद्, वस्तु सोऽपीति वक्ष्यते</l>
      </lg>
      <lg xml:id="NAV.41" n="41">
	<l>तथा प्रत्यय इत्येष कर्म भावादि वा भवेत्</l>
	<l>भावादिषु विरोधः स्यात्कर्म चेत्सिद्धसाधनम्</l>
      </lg>
      <lg xml:id="NAV.42" n="42">
	<l>प्रत्याय्यस्य हि रूपादेर्निरालम्बनतेष्यते</l>
	<l>अविज्ञानात्मकत्वेन किञ् चिन्नालम्बते ह्यसौ</l>
      </lg>
      <lg xml:id="NAV.43" n="43">
	<l>कर्तृत्वे करणत्वे वा पक्षत्वं शब्दयोरपि</l>
	<l>तन्निरालम्बनत्वेन पक्षाभावः प्रसज्यते</l>
      </lg>
      <lg xml:id="NAV.44" n="44">
	<l>प्रत्याय्येन च भिन्नेन विना कर्त्राद्यसम्भवः</l>
	<l>प्रत्यये तन्निमित्ते वा बाधः स्ववचनेन ते</l>
      </lg>
      <lg xml:id="NAV.45" n="45">
	<l>अथापि रूढिरूपेण प्रत्ययः स्यात्तथापि तु</l>
	<l>ग्राहकं वस्तु सिद्धं नः प्रत्ययोऽन्यस्य वस्तुनः</l>
      </lg>
      <lg xml:id="NAV.46" n="46">
	<l>तमभ्युपेत्य पक्षश्चेदभ्युपेतं विरुध्यते</l>
	<l>विशेष्यस्याप्रसिद्धश्च तव, अस्माकमतादृशे</l>
      </lg>
      <lg xml:id="NAV.47" n="47">
	<l>आत्मधर्मस्वतन्त्रत्वकल्पनेऽपि तथा भवेत् </l>
	<l>न च प्रत्ययमात्रत्वं किञ् चिदस्त्यनिरूपणात्</l>
      </lg>
      <lg xml:id="NAV.48" n="48">
	<l>शब्दार्थमात्ररूपेण यथान्येषां निरूपणम्</l>
	<l>तथा च भवतो न स्याद्वाच्यभेदमनिच्छतः</l>
      </lg>
      <lg xml:id="NAV.49" n="49">
	<l>निरालम्बनता चापि सर्वथा यदि साध्यते</l>
	<l>विशेषणाप्रसिद्धिश्च दृष्टान्तश्च न विद्यते</l>
      </lg>
      <lg xml:id="NAV.50" n="50">
	<l>केन चिच्चेत्प्रकारेण निरालम्बनतोच्यते</l>
	<l>रसज्ञानस्य रूपादिशून्यत्वात्सिद्धसाधनम्</l>
      </lg>
      <lg xml:id="NAV.51" n="51">
	<l>अथ बुद्धिर्यदाकारा तदालम्बनवारणम्</l>
	<l>स्वाकारस्याभ्युपेतत्वात्तदभावो विरुध्यते</l>
      </lg>
      <lg xml:id="NAV.52" n="52">
	<l>बाह्यानालम्बनत्वेऽपि बाह्य इत्यग्रहो यदि</l>
	<l>स्तम्भादौ नैव तद्बुद्धिरित्येवं सिद्धसाधनम्</l>
      </lg>
      <lg xml:id="NAV.53" n="53">
	<l>अथ स्तम्भादिरूपेण निरालम्बनतोच्यते</l>
	<l>संवेदनस्य दृष्टत्वात्तद्विरोधः प्रसज्यते</l>
      </lg>
      <lg xml:id="NAV.54" n="54">
	<l>द्विचन्द्रादिषु तुल्यश्चेत्, नेन्द्रियाप्राप्तितो हि नः</l>
	<l>तत्रानालम्बनोक्तिः स्यान्नार्थसंवित्त्यभावतः</l>
      </lg>
      <lg xml:id="NAV.55" n="55">
	<l>सर्वत्रार्थेन्द्रियाणां नः संयोगसदसत्तया</l>
	<l>संवित्तौ विद्यमानायां सदसद्ग्राहिका स्थितिः</l>
      </lg>
      <lg xml:id="NAV.56" n="56">
	<l>भवतस्त्विन्द्रियादीनामभावाद्ग्रहणादृते</l>
	<l>नालम्बनस्य हेतुः स्यान्निषेधोऽतो न युज्यते</l>
      </lg>
      <lg xml:id="NAV.57" n="57">
	<l>बहिर्भावाप्रसिद्धत्वात्तेनानालम्बना मतिः</l>
	<l>कथञ् चित्साध्यते नैष पक्षो हि ज्ञायते तदा</l>
      </lg>
      <lg xml:id="NAV.58" n="58">
	<l>यथान्यबोधनाशक्तेर्नाप्रसिद्धे विशेषणे</l>
	<l>पक्षसिद्धिस्तथैव स्याद्विशेषणविशेषणे</l>
      </lg>
      <lg xml:id="NAV.59" n="59">
	<l>नाप्रसिद्धे पदार्थे हि वाक्यार्थः सम्प्रतीयते</l>
	<l>तत्पूर्वकत्वात्पक्षश्च वाक्यार्थः स्थापयिष्यते</l>
      </lg>
      <lg xml:id="NAV.60" n="60">
	<l>पर्युदासे निषेधे वा व्यतिरिक्तस्य वस्तुनः</l>
	<l>प्रमेयत्वाद्यभेदेन जगतः सिद्धसाधनम्</l>
      </lg>
      <lg xml:id="NAV.61" n="61">
	<l>यदि चात्यन्तभेदेन निरालम्बनतोच्यते</l>
	<l>कथञ् चिच्चेद्विरुध्येत प्राक्पक्षः कल्पितेन</l>
      </lg>
      <lg xml:id="NAV.62" n="62">
	<l>वस्त्वाद्याकारतश्चापि धीर्निरालम्बनेष्यते</l>
	<l>ग्राहकाच्चेदभिन्नत्वं शक्तिभेदो विरुध्यते</l>
      </lg>
      <lg xml:id="NAV.63" n="63">
	<l>निरालम्बनबुद्धेश्च यद्युत्पत्तिः प्रसाध्यते</l>
	<l>दृष्टत्वात्सेष्यतेऽस्माभिर्बाह्यग्राह्यविवर्जिता</l>
      </lg>
      <lg xml:id="NAV.64" n="64">
	<l>सम्यक्त्वं पुनरेतस्यास्त्वं नेच्छसि कथञ् चन</l>
	<l>आत्मांशेऽवसिता ह्येषा मृगतृष्णादिबुद्धिवत्</l>
      </lg>
      <lg xml:id="NAV.65" n="65">
	<l>चैत्रादिप्रत्ययानां च निरालम्बनता यदि</l>
	<l>धर्मभूता न गृह्येत साधनोत्थितया धिया</l>
      </lg>
      <lg xml:id="NAV.66" n="66">
	<l>ततो विषयनानात्वात्प्रतियोग्यनिराकृता</l>
	<l>रूपात्सालम्बनप्राप्तिः सती केन निवार्यते</l>
      </lg>
      <lg xml:id="NAV.67" n="67">
	<l>यदि प्रत्ययशब्दोऽपि प्रत्ययत्वेन गृह्यते</l>
	<l>संवित्त्यालम्बनत्वं च वार्यते, सिद्धसाधनम्</l>
      </lg>
      <lg xml:id="NAV.68" n="68">
	<l>बुद्ध्युत्पादनशक्तिश्चेद्वार्या साधयं न सिध्यति</l>
	<l>साधनस्य प्रयोगोऽत्र बोधकत्वाद्विना न ते</l>
      </lg>
      <lg xml:id="NAV.69" n="69">
	<l>न चाभिधास्त्यसम्बन्धादृते भेदाच्च नास्त्यसौ</l>
	<l>न चासौ तद्गतं भेदं बोधयन्त्य धिया विना</l>
      </lg>
      <lg xml:id="NAV.70" n="70">
	<l>प्राश्निकैरगृहीते च वाक्यस्यावयवे पृथक्</l>
	<l>पक्षे हेतौ च दृष्टान्ते वादिनि प्रतिवादिनि</l>
      </lg>
      <lg xml:id="NAV.71" n="71">
	<l>साधनस्याप्रयोगः स्यादभ्युपेत्योच्यते यदि</l>
	<l>पूर्वाभ्युपगमेनैव प्रतिज्ञा बाध्यते ततः</l>
      </lg>
      <lg xml:id="NAV.72" n="72">
	<l>धर्माधर्मादिभेदे च नासिद्धे परमार्थतः</l>
	<l>शिष्यात्मनोश्च धर्मादेरुपदेशोऽवकल्पते</l>
      </lg>
      <lg xml:id="NAV.73" n="73">
	<l>तदनुष्ठानतो बुद्धेरिष्टो भेदः, स्फुटं च तैः</l>
	<l>सूत्रान्तरेऽभ्युपेतत्वाद्भवेदागमबाधनम्</l>
      </lg>
      <lg xml:id="NAV.74" n="74">
	<l>सर्वलोकप्रसिद्ध्या च पक्षबाधोऽत्र ते ध्रुवम्</l>
	<l>कृत्स्नसाधनबुद्धिश्च यदि मिथ्येष्यते ततः</l>
      </lg>
      <lg xml:id="NAV.75" n="75">
	<l>सर्वाभावो यथेष्टं वा न्यूनता वाभिधीयते</l>
	<l>तेषां सालम्बनत्वे वा तैरनैकान्तिको भवेत्</l>
      </lg>
      <lg xml:id="NAV.76" n="76">
	<l>तदन्यस्य प्रतिज्ञा चेत्, तदन्यप्रत्ययो मृषा </l>
	<l>तन्मिथ्यात्वप्रसङ्गे च सर्वं पूर्व न सिध्यति</l>
      </lg>
      <lg xml:id="NAV.77" n="77">
	<l>स्तम्भादिसाधनज्ञानभेदो न हि तथा भवेत्</l>
	<l>यावद्यावत्प्रतिज्ञेयं तदङ्गस्य प्रतीयते</l>
      </lg>
      <lg xml:id="NAV.78" n="78">
	<l>तावत्तावत्परेषां स्यान्मिथ्यात्वादन्यबाधनम्</l>
	<l>विरुद्धाव्यभिचारित्वं बाधो वाप्यनुमानतः</l>
      </lg>
      <lg xml:id="NAV.79" n="79">
	<l>इत्थं सर्वेषु पक्षेषु वक्तव्यं प्रतिसाधनम्</l>
	<l>बाह्यार्थालम्बना बुद्धिरिति सम्यक्च धीरियम्</l>
      </lg>
      <lg xml:id="NAV.80" n="80">
	<l>बाधकापेतबुद्धित्वाद्यथा स्वप्नादिबाधधीः</l>
	<l>सापि मिथ्येति चेद्ब्रूयात्, स्वप्नादीनामबाधनात्</l>
      </lg>
      <lg xml:id="NAV.81" n="81">
	<l>तस्मात्साधर्म्यदृष्टान्तो भवतः साधने न हि</l>
	<l>विज्ञानास्तित्वभिन्नत्वक्षणिकत्वादिधीस्तथा</l>
      </lg>
      <lg xml:id="NAV.82" n="82">
	<l>सम्यक्चेदभ्युपेयेत तदानैकान्तिको भवेत्</l>
	<l>तन्मिथ्याभ्युपपत्तौ च पक्षबाधः प्रसज्यते</l>
      </lg>
      <lg xml:id="NAV.83" n="83">
	<l>तथा च बद्धमुक्तादिव्यवस्था न प्रकल्पते</l>
	<l>ततश्च मोक्षयत्नस्य वैफल्यं वः प्रसज्यते</l>
      </lg>
      <lg xml:id="NAV.84" n="84">
	<l>विकल्पोत्पद्यमाना च ज्ञानास्तित्वादिधीर्यदि</l>
	<l>मृषेष्टा न च दृष्टात्र प्रमाणान्तरतो गतिः</l>
      </lg>
      <lg xml:id="NAV.85" n="85">
	<l>प्रमाणाभावतस्तेन ज्ञानास्तित्वादि दुर्लभम्</l>
	<l>सर्वं चाप्यस्मदादीनां मिथ्या ज्ञानं विकल्पनात्</l>
      </lg>
      <lg xml:id="NAV.86" n="86">
	<l>सान्निध्यविप्रकृष्टत्वे सत्त्वासत्त्वे च दुर्लभे</l>
	<l>मिथ्याज्ञानाविशेषेऽपि सांख्यादिपरिवर्जनात्</l>
      </lg>
      <lg xml:id="NAV.87" n="87">
	<l>बौद्धदर्शन एकस्मिन्पक्षपातो न युज्यते</l>
	<l>मृषात्वं यदि बुद्धेः स्याद्बाधः किं नोपलभ्यते</l>
      </lg>
      <lg xml:id="NAV.88" n="88">
	<l>बाधाद्विनापि तच्चेत्स्याद्व्यवस्था न प्रकल्पते</l>
	<l>प्रतियोगिनि दृष्टे च जाग्रज्ज्ञाने मृषा भवेत्</l>
      </lg>
      <lg xml:id="NAV.89" n="89">
	<l>स्वप्नादिबुद्धिरस्माकं तव भेदोऽपि किङ्कृतः</l>
	<l>न चान्यत्प्रतियोग्यस्ति जाग्रज्ज्ञानस्य शोभनम्</l>
      </lg>
      <lg xml:id="NAV.90" n="90">
	<l>यद्दर्शनेन मिथ्यात्वं स्तम्भादिप्रत्ययो व्रजेत्</l>
	<l>स्वप्नादिप्रतियोगित्वं सर्वलोकप्रसिद्धितः</l>
      </lg>
      <lg xml:id="NAV.91" n="91">
	<l>तदीयधर्मवैधर्म्याद्बाधकप्रत्ययो यथा</l>
	<l>योगिनां जायते बुद्धिर्बाधिका प्रतियोगिनी</l>
      </lg>
      <lg xml:id="NAV.92" n="92">
	<l>जाग्रत्स्तम्भादिबुद्धीनां ततः स्वप्नादितुल्यता</l>
	<l>प्राप्तानां तामवस्थां च सर्वप्राणभृतामपि</l>
      </lg>
      <lg xml:id="NAV.93" n="93">
	<l>बाधोऽयं भविता तेन सिद्धा सप्रतियोगिता</l>
	<l>इह जन्मनि केषाञ् चिन्न तावदुपलभ्यते</l>
      </lg>
      <lg xml:id="NAV.94" n="94">
	<l>योग्यवस्थागतानां तु न विद्मः किं भविष्यति</l>
	<l>योगिनां चास्मादीयानां त्वदुक्तप्रतियोगिनी</l>
      </lg>
      <lg xml:id="NAV.95" n="95">
	<l>त्वदुक्तिविपरीता वा बाधबुद्धिर्भविष्यति</l>
	<l>ईदृक्त्वे योगिबुद्धीनां दृष्टान्तो न तवास्ति च</l>
      </lg>
      <lg xml:id="NAV.96" n="96">
	<l>दृष्टान्तस्त्वस्मादीनां यो गृहीतः स विद्यते</l>
	<l>अथ स्तम्भादिबुद्धीनां वदेत्सप्रतियोगिताम्</l>
      </lg>
      <lg xml:id="NAV.97" n="97">
	<l>बाध्यत्वं चापि बुद्धित्वान्मृगतृष्णादिबुद्धिवत्</l>
	<l>इष्टं सप्रतियोगित्वं मृगतृष्णादिबुद्धिभिः</l>
      </lg>
      <lg xml:id="NAV.98" n="98">
	<l>तदात्मना च बाध्यत्वं ग्राह्यान्तरतयापि च</l>
	<l>बाधकैश्चाप्यनेकान्तः, तदन्यत्वे च पूर्ववत्</l>
      </lg>
      <lg xml:id="NAV.99" n="99">
	<l>मिथ्याधीप्रतियोगित्वं स्वप्नादाविव ते भवेत्</l>
	<l>रागादिक्षययोगित्वनिमित्ताधिगतिस्तथा</l>
      </lg>
      <lg xml:id="NAV.100" n="100">
	<l>यावान्विशेष इष्टश्चेत्सर्वाभावाद्विरुद्धता</l>
	<l>महाजनस्य वा बाधादिवानीम्बाधबुद्धिवत्</l>
      </lg>
      <lg xml:id="NAV.101" n="101">
	<l>वाच्योऽनुमानबाधो वा यदि वा प्रतिसाधनम्</l>
	<l>पूर्वसाधनदोषाश्च सन्धेयाः, तस्य चाधुना</l>
      </lg>
      <lg xml:id="NAV.102" n="102">
	<l>साध्याभेदादवाच्यत्वाद् हेतोर्नोभयसिद्धता</l>
	<l>प्रत्ययत्वं च, सामान्यं भिन्नाभिन्नं न विद्यते</l>
      </lg>
      <lg xml:id="NAV.103" n="103">
	<l>भवतोऽत्यन्तभिन्नं च मत्पक्षेऽपि कथञ् चन</l>
	<l>सारूप्यान्यनिवृत्ती च नेत्येतत्साधयिष्यते</l>
      </lg>
      <lg xml:id="NAV.104" n="104">
	<l>तस्माद्धेतुर्न सामान्यमस्ति सिद्धं द्वयोरपि</l>
	<l>विशेषयोश्च हेतुत्वं पक्षतत्तुल्यसंस्थयोः</l>
      </lg>
      <lg xml:id="NAV.105" n="105">
	<l>न स्यादन्वयहीनत्वादतद्धर्मतयापि च </l>
	<l>न चार्थहीना तद्बुद्धिर् हेतुत्वेन भविष्यति</l>
      </lg>
      <lg xml:id="NAV.106" n="106">
	<l>आश्रयासिद्धिता चोक्ता विशेष्यस्याप्रसिद्धितः</l>
	<l>तथा हेतोर्विरुद्धत्वं दृष्टान्ते साध्यहीनता</l>
      </lg>
      <lg xml:id="NAV.107" n="107">
	<l>विशेषणाप्रसिद्धत्वविकल्पेनैव बोधिते</l>
	<l>स्वप्नादिप्रत्यये बाह्यं सर्वथा न हि नेष्यते</l>
      </lg>
      <lg xml:id="NAV.108" n="108">
	<l>सर्वत्रालम्बनं बाह्यं देशकालान्यथात्मकम्</l>
	<l>जन्मन्येकत्र भिन्ने वा तथा कालान्तरेऽपि वा</l>
      </lg>
      <lg xml:id="NAV.109" n="109">
	<l>तद्देशो वान्यदेशो वा स्वप्नज्ञानस्य गोचरः</l>
	<l>अलातचक्रेऽलातं स्याच्छीघ्रभ्रमणसंस्कृतम्</l>
      </lg>
      <lg xml:id="NAV.110" n="110">
	<l>गन्धर्वनगरेऽभ्राणि पूर्वदृष्टं गृहादि च</l>
	<l>पूर्वानुभूततोयं च रश्मितप्तोषरं तथा</l>
      </lg>
      <lg xml:id="NAV.111" n="111">
	<l>मृगतोयस्य विज्ञाने कारणत्वेन कल्प्यते</l>
	<l>द्रव्यान्तरे विषाणं च शशस्यात्मा च कारणम्</l>
      </lg>
      <lg xml:id="NAV.112" n="112">
	<l>शशशृङ्गधियः मौण्ड्यं निषेधे शिरसोऽस्य च</l>
	<l>वस्त्वन्तरैरसंसृष्टः पदार्थः शून्यताधियः</l>
      </lg>
      <lg xml:id="NAV.113" n="113">
	<l>कारणत्वं पदार्थानामसद्वाक्यार्थकल्पने</l>
	<l>अत्यन्ताननुभूतोऽपि बद्ध्या योऽर्थः प्रकल्प्यते</l>
      </lg>
      <lg xml:id="NAV.114" n="114">
	<l>तस्योत्पत्तौ कथञ् चित्स्युः पृथिव्यादीनि कारणम्</l>
	<l>एष प्रत्यक्षधर्मश्च वर्तमानार्थतैव या</l>
      </lg>
      <lg xml:id="NAV.115" n="115">
	<l>सन्निकृष्टार्थवृत्तिश्च न तु ज्ञानान्तरेष्वियम्</l>
	<l>कथमुत्पादयेज्ज्ञानं तत्रासंश्चेत्, कुतो न्वियम्</l>
      </lg>
      <lg xml:id="NAV.116" n="116">
	<l>अर्थस्याविद्यमानस्य विज्ञानोत्पत्त्यशक्तता</l>
	<l>बाह्यालम्बनतायां नौ विवादोऽर्थस्य संनिधिः</l>
      </lg>
      <lg xml:id="NAV.117" n="117">
	<l>यदि नास्ति, किमेवं स्यादस्मत्पक्षनिवर्तनम्</l>
	<l>तस्माद्यदन्यथासन्तमन्यथा प्रतिपद्यते</l>
      </lg>
      <lg xml:id="NAV.118" n="118">
	<l>तन्निरालम्बनं ज्ञानम्, अभावालम्बनं च तत्</l>
	<l>भावान्तरमभावोऽन्यो न कश्चिदनिरूपणात्</l>
      </lg>
      <lg xml:id="NAV.119" n="119">
	<l>भवता द्वयमत्येतद्दुर्निरूपं सहेतुकम्</l>
	<l>प्रतिज्ञादोषवच्चापि योज्या हेतोर्विरुद्धता</l>
      </lg>
      <lg xml:id="NAV.120" n="120">
	<l>समस्तव्यस्तधर्मादिस्वरूपादिविपर्ययात्</l>
	<l>दृष्टान्तदोषाः सर्वे च योज्याः, न ह्येकवस्तुनि</l>
      </lg>
      <lg xml:id="NAV.121" n="121">
	<l>तव साध्यांशहेत्वंशव्याप्तधर्मादिसम्भवः</l>
	<l>के चिद्वैधर्म्यदृष्टान्तो नास्तीत्यप्यनुयुञ्जते</l>
      </lg>
      <lg xml:id="NAV.122" n="122">
	<l>तदभावादवृत्तेश्च नास्त्यत्रावसरस्तव</l>
	<l>विधिरूपप्रतिज्ञायामेतद्वक्तुं हि शक्यते</l>
      </lg>
      <lg xml:id="NAV.123" n="123">
	<l>तत्रावस्तुविपक्षेऽपि प्रयोगस्य हि सम्भवः</l>
	<l>यस्मिन्ननित्यता नास्ति कार्यतापि न विद्यते</l>
      </lg>
      <lg xml:id="NAV.124" n="124">
	<l>तस्मिन्, यथा खपुष्पादाविति शक्यं हि भाषितुम्</l>
	<l>अत्र त्ववस्तुसाध्यत्वं वस्तुनश्च विपक्षता</l>
      </lg>
      <lg xml:id="NAV.125" n="125">
	<l>तेन स्याद्व्यतिरेकोऽस्य वाच्यः यश्चापि दर्शयेत्</l>
	<l>प्रतिषेधद्वयात्तेन विधिरेव प्रदर्शितः</l>
      </lg>
      <lg xml:id="NAV.126" n="126">
	<l>न च शक्यो विधिर्वक्तुं वस्तुन्यसति केन चित्</l>
	<l>एवं स्थिते च सर्वज्ञनिषेधादावियं गतिः</l>
      </lg>
      <lg xml:id="NAV.127" n="127">
	<l>प्रत्यक्षादेरसामर्थ्यं तदीयस्यास्मदादिवत्</l>
	<l>वैधर्म्यासम्भवेऽप्येतदन्ये त्वाहुरदूषणम्</l>
      </lg>
      <lg xml:id="NAV.128" n="128">
	<l>विनैव तत्प्रयोगेण हेतुरैकान्तिको यतः</l>
	<l>सर्वथा सदुपायानां वादमार्गः प्रवर्तते</l>
      </lg>
      <lg xml:id="NAV.129" n="129">
	<l>अधिकारोऽनुपायत्वान्न वादे शून्यवादिनः</l>
	<l>ननु सर्वं भवत्सिद्धं मयेदं साधनं कृतम्</l>
      </lg>
      <lg xml:id="NAV.130" n="130">
	<l>किमर्थं तदसिद्ध्या त्वं विकल्प्यात्रात्थदूषणम्</l>
	<l>विप्रलिप्सुरिवाहैवं किमर्थं न्यायविद्भवान्</l>
      </lg>
      <lg xml:id="NAV.131" n="131">
	<l>नाश्रौषीः साधनत्वं किं प्रसिद्धस्य द्वयोरपि</l>
	<l>योऽपि तावत्परासिद्धः स्वयं सिद्धोऽभिधीयते</l>
      </lg>
      <lg xml:id="NAV.132" n="132">
	<l>भवेत्तत्र प्रतीकारः स्वतोऽसिद्धे तु का क्रिया</l>
	<l>तं साधयन्विरुन्ध्याद्धि पूर्वाभ्युपगतं नरः</l>
      </lg>
      <lg xml:id="NAV.133" n="133">
	<l>असाधिते तु साध्योऽर्थो न तेन प्रतिपद्यते</l>
	<l>परासिद्धो न पर्याप्तः परेषां प्रतिपत्तये</l>
      </lg>
      <lg xml:id="NAV.134" n="134">
	<l>तेनासाधनता युक्ता, स्वतोऽसिद्धे तु किङ्कृता </l>
	<l>द्वयोः सिद्धस्य हेतुत्वं नादृष्टायोपदिश्यते</l>
      </lg>
      <lg xml:id="NAV.135" n="135">
	<l>प्रत्येष्यन्ति स्वसिद्धेन साधनेन स्वयं यतः</l>
	<l>वदेत्कथमसिद्धं चेत्, इत्यनेनापि किं तव</l>
      </lg>
      <lg xml:id="NAV.136" n="136">
	<l>गृहीतमगृहीतं वा साध्यं वा साधनापि वा</l>
	<l>मयोच्यते चेत्त्वसिद्धं किं त्वं न प्रतिपद्यसे</l>
      </lg>
      <lg xml:id="NAV.137" n="137">
	<l>यत्र स्यात्पुरुषाधीना बुद्धिस्तत्रेदमुच्यते</l>
	<l>कुतोऽस्य पूर्वविज्ञानमित्यत्रेतन्न युज्यते</l>
      </lg>
      <lg xml:id="NAV.138" n="138">
	<l>यदि चैवं भवेदत्र प्रतिज्ञामात्र एव हि</l>
	<l>मद्दोषाज्ञानमात्रेण प्रतिपत्तिर्भवेत्तव</l>
      </lg>
      <lg xml:id="NAV.139" n="139">
	<l>यतस्तु साधनापेक्षा तेनास्यैव प्रमाणता</l>
	<l>तत्स्मृत्युत्पत्तिमात्रे तु वाक्यव्यापार इष्यते</l>
      </lg>
      <lg xml:id="NAV.140" n="140">
	<l>तस्माद्यथैव साध्यांशव्याप्तहेतुनिदर्शनात्</l>
	<l>साध्यं गृह्णन्न वक्तारमपेक्षेत तथा भवान्</l>
      </lg>
      <lg xml:id="NAV.141" n="141">
	<l>यच्चापि भवतो ज्ञानं प्रत्यकादिः किमत्र ते</l>
	<l>मत्प्रसिद्धास्ति युक्तिर्वा साध्यं वात्र यथेच्छसि</l>
      </lg>
      <lg xml:id="NAV.142" n="142">
	<l>तस्मान्न विदुषामेतदुत्तं युज्यते यतः</l>
	<l>तव हेतुरसिद्धोऽयं मम तेन न साधनम्</l>
      </lg>
      <lg xml:id="NAV.143" n="143">
	<l>सत्यं यदि ममैवात्र प्रतिपत्तिः फलं भवेत्</l>
	<l>तदा त्वदप्रसिद्धेऽपि हेतौ मां प्रति हेतुता</l>
      </lg>
      <lg xml:id="NAV.144" n="144">
	<l>यदा तु ज्ञानमात्रत्वप्रतिपत्तौ भवान्मया</l>
	<l>पृष्टः को हेतुरत्रेति तदैवं नोपपद्यते</l>
      </lg>
      <lg xml:id="NAV.145" n="145">
	<l>स्वयं न ह्यगृहीतेन मत्प्रसिद्धेन वा भवान्</l>
	<l>हेतुना साध्यमेतत्तु प्रतिपन्नः कथञ् चन</l>
      </lg>
      <lg xml:id="NAV.146" n="146">
	<l>न च व्याप्रियतेऽन्यत्र वचनं प्राश्निकान्प्रति</l>
	<l>स्वनिश्चयाय यो हेतुस्तस्यैव प्रतिपादनात्</l>
      </lg>
      <lg xml:id="NAV.147" n="147">
	<l>मत्प्रसिद्धत्वमेतस्य कुतश्चावगतं त्वया</l>
	<l>कथं चेत्थं विवक्षा ते स्वयमर्थमजानतः</l>
      </lg>
      <lg xml:id="NAV.148" n="148">
	<l>मयि जिज्ञासमानेऽपि बुद्धिपूर्वाभिधायिनः</l>
	<l>इति ज्ञात्वा च वो वृद्धैर्भाषितोभयसिद्धता</l>
      </lg>
      <lg xml:id="NAV.149" n="149">
	<l>तेन यद्वन्ममैतेन त्वमधित्ससि हेतुना</l>
	<l>साध्यज्ञानम्, तथैवाहमज्ञानं तव दूषणैः</l>
      </lg>
      <lg xml:id="NAV.150" n="150">
	<l>यथैव च भवानीदृक्साध्यमुक्त्वास्य साधनम्</l>
	<l>साध्यानुरूपमज्ञात्वा विहतः प्रतिपादनात्</l>
      </lg>
      <lg xml:id="NAV.151" n="151">
	<l>तथैव प्रतिपाद्योऽपि तादृक्साध्यबुभुत्सया</l>
	<l>मन्वानः साधनं दुष्टं ततः साध्यं न बुध्यते</l>
      </lg>
      <lg xml:id="NAV.152" n="152">
	<l>संवित्त्या साधनं मत्वा तत्सद्भावे दृढे स्थिते</l>
	<l>साध्यस्यासम्भवादेव त्वदुक्तं नावबुध्यते</l>
      </lg>
      <lg xml:id="NAV.153" n="153">
	<l>तेनाशेयं न कर्तव्या मोहादपि मयेरिते</l>
	<l>साधने साधनं ज्ञात्वा पर एवावभोत्स्यते</l>
      </lg>
      <lg xml:id="NAV.154" n="154">
	<l>विस्प्ष्टश्चाक्षपादोक्तो विरोधो हेतुसाध्ययोः</l>
	<l>यमदृष्ट्वा परैरुक्तमदूषणमिदं किल</l>
      </lg>
      <lg xml:id="NAV.155" n="155">
	<l>ननु लोकप्रसिद्धेन पूर्वमेतेन हेतुना</l>
	<l>साध्यसिद्धिर्ममाप्यासीत्परमार्थोऽस्य नास्तिता</l>
      </lg>
      <lg xml:id="NAV.156" n="156">
	<l>योऽधुना परमार्थेन नास्तीत्येवं प्रकाशते</l>
	<l>कथं पूर्वमसावासीदसंश्चेत्साधनं कथम्</l>
      </lg>
      <lg xml:id="NAV.157" n="157">
	<l>साधनं चेदवश्यं च परमार्थास्तिता भवेत्</l>
	<l>सिद्धिर्नापरमार्थेन परमार्थस्य युज्यते</l>
      </lg>
      <lg xml:id="NAV.158" n="158">
	<l>न दृष्टा शशशृङ्गादेः सम्यग्ज्ञानादिहेतुता</l>
	<l>बाष्पादिनाप्यधूमेन मिथ्या वह्न्यादिबोधनम्</l>
      </lg>
      <lg xml:id="NAV.159" n="159">
	<l>तस्मादसत्यहेतोर्या परमार्थे मतिस्तव</l>
	<l>साप्यसत्या न सत्यं हि सत्याभासेन गम्यते</l>
      </lg>
      <lg xml:id="NAV.160" n="160">
	<l>येऽपि रेखादयो दृष्टा वर्णानां प्रतिपादकाः</l>
	<l>न ते स्वेनापि रूपेण परमार्थत्ववर्जिताः</l>
      </lg>
      <lg xml:id="NAV.161" n="161">
	<l>वर्णात्मना न सत्याश्चेत्, सर्वभावेष्वयं विधिः</l>
	<l>पदार्थान्तररूपेण न सत्यं किञ् चिदिष्यते</l>
      </lg>
      <lg xml:id="NAV.162" n="162">
	<l>स्वरूपे विद्यमाने तु यदप्येवं प्रकाशते</l>
	<l>स्वरूपाभावक्.ल्प्तौ तु न सत्यं नाप्यसत्यता</l>
      </lg>
      <lg xml:id="NAV.163" n="163">
	<l>हेत्वादीनां तु भवतः स्वरूपेणाप्यसत्यता </l>
	<l>तेन बाष्पादिवत्तेषामुपायत्वम्, न लेख्यवत्</l>
      </lg>
      <lg xml:id="NAV.164" n="164">
	<l>उपायानां स्वरूपं हि संवृत्त्यात्मकमेव नः</l>
	<l>तथा च सत्यतेष्टैव स्वरूपासत्यता कथम्</l>
      </lg>
      <lg xml:id="NAV.165" n="165">
	<l>संवृत्या यत्स्वरूपं हि तद्वाङ्मात्रनिबन्धनम्</l>
	<l>हेतुत्वं परमार्थस्य प्रतिपत्तुं न शक्नुयात्</l>
      </lg>
      <lg xml:id="NAV.166" n="166">
	<l>परमाथाच्च लोकस्य न भेदे हेतुरस्ति ते</l>
	<l>लौकिकोपायगम्यस्य केन स्यात्परमार्थता</l>
      </lg>
      <lg xml:id="NAV.167" n="167">
	<l>नन्वस्त्यपि बाह्येऽर्थे बुद्ध्यारूढे न सिध्यति</l>
	<l>वासनाशब्दभेदोत्थविकल्पप्रविभागतः</l>
      </lg>
      <lg xml:id="NAV.168" n="168">
	<l>न्यायविद्भिरिदं चोक्तं धर्मादौ बुद्धिमाश्रिते</l>
	<l>व्यवहारोऽनुमानादेः कल्प्यते न बहिःस्थिते</l>
      </lg>
      <lg xml:id="NAV.169" n="169">
	<l>अस्तीदं वचनं तेषामिदं तत्र परीक्ष्यताम्</l>
	<l>भेदोऽसतः कथं हि स्याद्बुद्धिशब्दयोः</l>
      </lg>
      <lg xml:id="NAV.170" n="170">
	<l>निर्वस्तुके कथञ् चिन्नु प्रसवो बुद्धिशब्दयोः</l>
	<l>शब्दभेदोऽपि भवतस्तदभावान्न सिध्यति</l>
      </lg>
      <lg xml:id="NAV.171" n="171">
	<l>यदि वा विद्यमानोऽपि भेदो बुद्धिप्रकल्पितः</l>
	<l>साध्यसाधनधर्मादेर्व्यवहाराय कल्प्यते</l>
      </lg>
      <lg xml:id="NAV.172" n="172">
	<l>ततो भवत्प्रयुक्तेऽस्मिन्साधने यावदुच्यते</l>
	<l>सर्वत्रोत्पद्यते बुद्धिरिति दूषणता भवेत्</l>
      </lg>
      <lg xml:id="NAV.173" n="173">
	<l>यश्च मन्त्रस्त्वयोक्तोऽयं धर्म्यादौ बुद्धिमाश्रिते</l>
	<l>न बाह्यापेक्षया स स्यादसिद्ध्यादौ मयेरिते</l>
      </lg>
      <lg xml:id="NAV.174" n="174">
	<l>बुद्धिप्रक्.ल्प्तिसिधिश्च भवतां व्यवहारिणम्</l>
	<l>मदुक्तं दूषणं सिद्धं त्वदुक्तं तु न साधनम्</l>
      </lg>
      <lg xml:id="NAV.175" n="175">
	<l>बाह्यार्थव्यवहारित्वाज्ज्ञानोत्पादे स्थितेऽपि नः</l>
	<l>कथञ् चिन्न हि कल्प्येत व्यवहारोऽर्थवर्जितः</l>
      </lg>
      <lg xml:id="NAV.176" n="176">
	<l>ननु यद्वन्मया हेतुर्नेष्यते दूषणं तथा</l>
	<l>तेन मे दूषणाभावाददुष्टं साधनं भवेत्</l>
      </lg>
      <lg xml:id="NAV.177" n="177">
	<l>नेदानीं दूषणैः कार्यम्, साधनाभावतो यदि</l>
	<l>त्वयैवास्मदभिप्रेता स्वपक्षासिद्धिराश्रिता</l>
      </lg>
      <lg xml:id="NAV.178" n="178">
	<l>न चास्ति वासनाभेदो निमित्तासम्भवात्तव</l>
	<l>ज्ञानभेदो निमित्तं चेत्, तस्य भेदः कथं पुनः</l>
      </lg>
      <lg xml:id="NAV.179" n="179">
	<l>वासनाभेदतश्चेत्स्यात्, प्राप्तमन्योन्यसंश्रयम्</l>
	<l>स्वच्छस्य ज्ञानरूपस्य न हि भेदः स्वतोऽस्ति ते</l>
      </lg>
      <lg xml:id="NAV.180" n="180">
	<l>प्रमाणं वासनास्तित्वे भेदे वापि न विद्यते</l>
	<l>कुर्याद्ग्राहकभेदं सा ग्राह्यभेदस्तु किङ्कुतः</l>
      </lg>
      <lg xml:id="NAV.181" n="181">
	<l>संवित्त्या जायमाना हि स्मृतिमात्रं करोत्यसौ</l>
	<l>क्षणिकेषु च चित्तेषु विनाशे च निरन्वये</l>
      </lg>
      <lg xml:id="NAV.182" n="182">
	<l>वास्यवासकयोश्चैवमसाहित्यान्न वासना</l>
	<l>पूर्वक्षणैरनुत्पन्नो वास्यते नोत्तरः क्षणः</l>
      </lg>
      <lg xml:id="NAV.183" n="183">
	<l>उत्तरेण विनष्टत्वान्न च पूर्वस्य वासना</l>
	<l>साहित्येऽपि तयोर्नैव सम्बन्धोऽस्तीत्यवासना</l>
      </lg>
      <lg xml:id="NAV.184" n="184">
	<l>क्षणिकत्वाद्द्व्यस्यापि व्यापारो न परस्परम्</l>
	<l>विनश्यच्च कथं वस्तु वास्यतेऽन्येन नश्यता</l>
      </lg>
      <lg xml:id="NAV.185" n="185">
	<l>अवस्थिता हि वास्यन्ते भावाभावैरवस्थितैः</l>
	<l>अवस्थितो हि पूर्वस्माद्भिद्यते नोत्तरो यदि</l>
      </lg>
      <lg xml:id="NAV.186" n="186">
	<l>पूर्ववद्वासना तत्र न स्यादेवाविशेषतः</l>
	<l>भङ्गुरे पूर्वसादृश्याद्भिन्नत्वाच्चास्ति वासना</l>
      </lg>
      <lg xml:id="NAV.187" n="187">
	<l>नैतदस्त्यनुरूपं तु क्षणिकत्वे धियां तव</l>
	<l>पूर्वज्ञानं त्वनुत्पन्नं कार्यं नारभते क्वचित्</l>
      </lg>
      <lg xml:id="NAV.188" n="188">
	<l>न विनष्टं, न तस्यास्ति निष्पन्नस्य क्षणं स्थितिः</l>
	<l>तेनोत्पन्नविनष्टत्वान्नास्त्यारम्भक्षणोऽपि हि</l>
      </lg>
      <lg xml:id="NAV.189" n="189">
	<l>निरन्वयविनष्टत्वादानुरूप्यं कुतः पुनः</l>
	<l>न तदीयोस्ति कश्चिच्च धर्म उत्तरबुद्धिषु</l>
      </lg>
      <lg xml:id="NAV.190" n="190">
	<l>समानधर्मतां मुक्त्वा नानुरूप्यं च विद्यते</l>
	<l>यदि स्यादानुरूप्याच्च वासना गोधियो यदा</l>
      </lg>
      <lg xml:id="NAV.191" n="191">
	<l>हस्तिबुद्धिर्भवेत्तत्र वैलक्षण्यान्न वासना</l>
	<l>ततः परं च गोज्ञानं निर्मूलत्वान्न सम्भवेत्</l>
      </lg>
      <lg xml:id="NAV.192" n="192">
	<l>सर्वं विलक्षणं ज्ञानं न स्यादेव विलक्षणात् </l>
	<l>बाह्याऋथानुग्रहाभावात्पारार्थ्येनावशीकृताः</l>
      </lg>
      <lg xml:id="NAV.193" n="193">
	<l>निरन्वयविनाशिन्यः कुर्युः कार्यं कथं क्रमात्</l>
	<l>विनाशे कारणस्येष्टः कार्यारम्भश्च नान्यथा</l>
      </lg>
      <lg xml:id="NAV.194" n="194">
	<l>ततैव ज्ञाननाशेन विनष्टाः सर्ववासनाः</l>
	<l>तेन सर्वाभ्य एताभ्यः सर्वाकारं यदुत्थितम्</l>
      </lg>
      <lg xml:id="NAV.195" n="195">
	<l>ज्ञानमेकक्षणेनैव विनाशं गन्तुमर्हति</l>
	<l>यद्याश्रयविनाशेऽपि शक्त्यनाशोऽभ्युपेयते</l>
      </lg>
      <lg xml:id="NAV.196" n="196">
	<l>क्षणिकत्वं च हीयेत न चारम्भोऽन्यथा भवेत्</l>
	<l>वासनानां प्रवाहोऽपि यदि ज्ञानप्रवाहवत्</l>
      </lg>
      <lg xml:id="NAV.197" n="197">
	<l>वासनातस्ततो ज्ञानं न स्यात्तस्माच्च वासना</l>
	<l>कुर्यातां तुल्यमेवैते नान्योन्यं तु कदा चन</l>
      </lg>
      <lg xml:id="NAV.198" n="198">
	<l>नान्यो विलक्षणो हेतुर्येनान्यादृक्फलं भवेत्</l>
	<l>तस्मात्संवृतिसत्यैषा कल्पिता नास्ति तत्त्वतः</l>
      </lg>
      <lg xml:id="NAV.199" n="199">
	<l>न चेदृशेन भवेन कार्यमुत्पद्यते क्व चित्</l>
	<l>यस्य त्ववस्थितो ज्ञाता ज्ञानाभ्यासेन युज्यते</l>
      </lg>
      <lg xml:id="NAV.200" n="200">
	<l>स तस्य वासनाधारो वासनापि स एव वा</l>
	<l>कुसुमे बीजपूरादेर्यल्लाक्षाद्युपसिच्यते</l>
	<L>तद्रूपस्यैव संक्रान्तिः फले तस्य, इत्यवासना</L>
      </lg>
      <lg xml:id="NAV.201" n="201">
	<l>युक्त्यानुपेतामसतीं प्रकल्प्य यद्वासनामर्थनिराक्रियेयम्/</l>
	<l>आस्थानिवृत्त्यर्थमवादि बौद्धैर्ग्राहं गतास्तत्र कथञ् चिदन्ये</l>
      </lg>
    </div>

    <div n="SNV">
      <head>औत्पत्तिकसूत्र शुन्यवाद (स्न्व्)</head>
      <lg xml:id="SNV.1" n="1">
	<l>एवमुक्तेऽनुमानस्य ज्ञानमाच्रित्य दूषणे</l>
	<l>ज्ञानप्रवृत्त्यशक्त्या तु परः प्रत्यवतिष्ठते</l>
      </lg>
      <lg xml:id="SNV.2" n="2">
	<l>यत्तावन्मन्यमानेन प्रत्यक्षं भवतोच्यते</l>
	<l>दूषणं तद्विरोधादि तदिदानीं परीक्ष्यताम्</l>
      </lg>
      <lg xml:id="SNV.3" n="3">
	<l>प्रवर्तितुं हि किं शक्तं स्तम्भाद्यर्थे बहिः स्थिते</l>
	<l>अथ वात्मांश एवैतत्ग्राह्ये क्षीणं न वस्तुनि</l>
      </lg>
      <lg xml:id="SNV.4" n="4">
	<l>तद्यद्येतेन बाह्योऽर्थो गृह्यते दूषणं ततः</l>
	<l>त्वदुक्तं सर्वमात्मांशे ग्राह्ये तन्नोपपद्यते</l>
      </lg>
      <lg xml:id="SNV.5" n="5">
	<l>तत्र तावदिदं सिद्धं सर्वप्राणभृतामपि</l>
	<l>ग्राह्यतं नीलपीतादिदीर्घाद्याकारवस्तुनः</l>
      </lg>
      <lg xml:id="SNV.6" n="6">
	<l>न चाप्याकारभेदेन ज्ञानज्ञेयावधारणा</l>
	<l>न चान्यतरधर्मत्वं विस्पष्टं तत्र गृह्यते</l>
      </lg>
      <lg xml:id="SNV.7" n="7">
	<l>गृह्यमाणस्य चास्तित्वं नाग्राह्यस्याप्रमाणकम्</l>
	<l>तस्मादाकारवद्वस्तु ग्राह्यत्वाद्विद्यते ध्रुवम्</l>
      </lg>
      <lg xml:id="SNV.8" n="8">
	<l>अतः परीक्षमाणानां ज्ञानमाकारवद्यदि</l>
	<l>तन्मात्रे च प्रमा क्षीणा ततो नास्त्यर्थकल्पना</l>
      </lg>
      <lg xml:id="SNV.9" n="9">
	<l>यदि वाकारवत्ता स्याद्बाह्यस्यैवेह वस्तुनः</l>
	<l>तदस्ति गृह्यमाणत्वात्तत्सिद्धैवास्ति धीरपि</l>
      </lg>
      <lg xml:id="SNV.10" n="10">
	<l>किं तावदत्र युक्तं स्याज्ज्ञानमाकारवत्, कुतः</l>
	<l>एकमाकारवद्वस्तु ग्राह्यमित्यध्यगीष्महि</l>
      </lg>
      <lg xml:id="SNV.11" n="11">
	<l>तद्यद्याकारवानर्थो बाह्यः कल्प्यते तस्य च</l>
	<l>ग्राह्यत्वमन्यथा न स्यादिति ग्राहककल्पना</l>
      </lg>
      <lg xml:id="SNV.12" n="12">
	<l>तेनाकारवतः क्.ल्प्ताद्ग्राह्यादाकारवर्जितम्</l>
	<l>वस्त्वन्तरं प्रकल्प्यं स्याद्ग्राहकं निष्प्रमाणकम्</l>
      </lg>
      <lg xml:id="SNV.13" n="13">
	<l>तस्याकल्पनमिच्छंश्चेदर्थे ग्राहकतां वदेः</l>
	<l>संज्ञामात्रे विसंवदः सिद्धा त्वेकार्थकल्पना</l>
      </lg>
      <lg xml:id="SNV.14" n="14">
	<l>ग्राह्यग्राहकयोरैक्यं सर्वथा प्रतिपाद्यते</l>
	<l>बाह्याभ्यन्तररूपश्च परिकल्प्यो मृषेष्यते</l>
      </lg>
      <lg xml:id="SNV.15" n="15">
	<l>मत्पक्षे यद्यपि स्वच्छो ज्ञानात्मा परमार्थतः</l>
	<l>तथाप्यनादौ संसारे पूर्वज्ञानप्रसूतिभिः</l>
      </lg>
      <lg xml:id="SNV.16" n="16">
	<l>चित्राभिश्चित्रहेतुत्वाद्वासनाभिरुपप्लवात्</l>
	<l>स्वानुरूप्येण नीलादि ग्राह्यग्राहकरूषितम्</l>
      </lg>
      <lg xml:id="SNV.17" n="17">
	<l>प्रविभक्तमिवोत्पन्नं नान्यमर्थमप्क्षते</l>
	<l>अन्योन्यहेतुता चैव ज्ञानशक्त्योरनादिका</l>
      </lg> 
      <lg xml:id="SNV.18" n="18">
	<l>अनेककल्पनायाश्च ज्यायसी ह्येककल्पना</l>
	<l>शक्तिमात्रस्य भेदश्च वस्तुभेदाद्विशिष्यते</l>
      </lg>
      <lg xml:id="SNV.19" n="19">
	<l>तस्मादुभयसिद्धत्वाज्ज्ञानस्याकारकल्पना</l>
	<l>ज्यायसी, भवतस्त्वर्थं कल्पयित्वा भवेदियम्</l>
      </lg>
      <lg xml:id="SNV.20" n="20">
	<l>तदसिद्धावशक्तत्वात्, तेनैवं विप्रकृष्टता</l>
	<l>प्रत्यासन्नं च, सम्बद्धं ग्राह्यं मम भविष्यति</l>
      </lg>
      <lg xml:id="SNV.21" n="21">
	<l>इतश्चाकारवज्ज्ञानम्, यस्मात्तद्वत्र्पकाशकम्</l>
	<l>स्वयम्प्रकाशहीनस्य बाह्यस्योपासनं मतम्</l>
      </lg>
      <lg xml:id="SNV.22" n="22">
	<l>न चागृहीते ज्ञानाख्ये प्रकाश्योऽर्थोऽवधार्यते</l>
	<l>तदधीनप्रकाशत्वाद्दीपाभासे यथा घटः</l>
      </lg>
      <lg xml:id="SNV.23" n="23">
	<l>उत्पन्नेष्वपि चार्थेषु प्रकाशाभावतः क्व चित्</l>
	<l>प्रतिबन्धकयोगाद्वा संवित्तिर्नोपजायते</l>
      </lg>
      <lg xml:id="SNV.24" n="24">
	<l>ज्ञानस्योत्पद्यमानस्य प्रतिबन्धो न कश्चन</l>
	<l>न चाप्रकाशरूपत्वं येनास्याग्रहणं भवेत्</l>
      </lg>
      <lg xml:id="SNV.25" n="25">
	<l>प्राक्चार्थग्रहणादिष्टा तस्योत्पत्तिस्तदैव च</l>
	<l>संवेदनं भवेदस्य, न चेत्कालान्तरेऽपि न</l>
      </lg>
      <lg xml:id="SNV.26" n="26">
	<l>किं हि तस्य भवेदूर्ध्वं प्राक्चासीन्न येन तत्</l>
	<l>ज्ञानान्तरस्य चोत्पत्तिं प्रकाशो न प्रतीक्षते</l>
      </lg>
      <lg xml:id="SNV.27" n="27">
	<l>ज्ञानान्तरस्य चोत्पत्तिं प्रकाशो न प्रतीक्षते</l>
	<l>तस्य तस्यापि चान्येन संवित्तावस्थितिर्भवेत्</l>
      </lg>
      <lg xml:id="SNV.28" n="28">
	<l>ज्ञानपृष्टेन योऽप्यूर्ध्वमर्थाभावेऽपि</l>
	<l>परामर्शोऽर्थोरूपस्य स कथं वोपपद्यते</l>
      </lg>
      <lg xml:id="SNV.29" n="29">
	<l>तद्रूपमार्थमालिख्य यदि धीर्नोपजायते</l>
	<l>भूतकाले च यद्यर्थस्तत्पूर्वं नोपलक्षितः</l>
      </lg>
      <lg xml:id="SNV.30" n="30">
	<l>वक्तारश्चापि दृश्यन्ते वर्त्तमानार्थबुद्धिषु</l>
	<l>नीलोऽर्थोऽयं यतो मेऽत्र तद्रूपा जायते मतिः</l>
      </lg>
      <lg xml:id="SNV.31" n="31">
	<l>तस्मात्पूर्वगृहीतासु बुद्धिष्वर्थोपल्म्भनम्</l>
	<l>न चोपलब्धिरस्तीहि निराकारासु बुद्धिषु</l>
      </lg>
      <lg xml:id="SNV.32" n="32">
	<l>विवेकबुद्ध्यभावाच्च, साकारस्य च दर्शनात्</l>
	<l>आकारवत्तया बोधो ज्ञानस्यैव प्रसज्यते</l>
      </lg>
      <lg xml:id="SNV.33" n="33">
	<l>न ह्येवं कल्पना शक्या निराकारादितो मतिः</l>
	<l>गृह्यतेऽर्थस्ततः पश्चात्साकारः सम्प्रतीयते</l>
      </lg>
      <lg xml:id="SNV.34" n="34">
	<l>आकारवत्त्वभेदो हि ज्ञात्वा शक्येत भाषितुम्</l>
	<l>प्राग्बुद्धिग्रहणादर्थे संवित्तिर्नेति साधितम्</l>
      </lg>
      <lg xml:id="SNV.35" n="35">
	<l>न चार्थाकार एवायं ज्ञानारूढः प्रतीयते</l>
	<l>न हि सोऽन्तःप्रवेशाय पर्याप्तो नार्थहानये</l>
      </lg>
      <lg xml:id="SNV.36" n="36">
	<l>इत्थम्भावे प्रमाणं च तस्य वक्तुं न शक्यते</l>
	<l>तदीयप्रतिबिम्बत्वमेतस्मादेव नेष्यते</l>
      </lg>
      <lg xml:id="SNV.37" n="37">
	<l>निश्चन्द्रे बिम्बरूपं हि दृष्टं येन दिवा जलम्</l>
	<l>स रात्रौ खे च तं दृष्ट्वा जानाति प्रतिबिम्बताम्</l>
      </lg>
      <lg xml:id="SNV.38" n="38">
	<l>विज्ञाने न कदा चित्तु प्राङ् निराकारदर्शनम्</l>
	<l>बाह्ये वाकारवत्ताधीर्येनैवं कल्पना भवेत्</l>
      </lg>
      <lg xml:id="SNV.39" n="39">
	<l>शब्दगन्धरसानां च कीदृशी प्रतिबिम्बता</l>
	<l>ज्ञाने च गृह्यमाणस्य कथं स्यादर्थधर्मता</l>
      </lg>
      <lg xml:id="SNV.40" n="40">
	<l>बाह्याभ्यन्तरदेशत्वान्न चार्थज्ञानयोर्मिथः</l>
	<l>सम्पर्कोऽस्ति यतो मोहादविवेकमतिर्भवेत्</l>
      </lg>
      <lg xml:id="SNV.41" n="41">
	<l>असम्मूढस्य चादृष्टे न सम्मोहप्रकल्पना</l>
	<l>कल्प्यमानेऽथ वाप्येवं तद्द्वयोरवतिष्ठते</l>
      </lg>
      <lg xml:id="SNV.42" n="42">
	<l>संसर्गधम आकारस्तस्मादेव न युज्यते</l>
	<l>देशभेदादसंसर्गः, मूरामूर्ततया तथा</l>
      </lg>
      <lg xml:id="SNV.43" n="43">
	<l>तैलोक्येन प्रसङ्गाच्च संसर्गो नैककालता</l>
	<l>न चाप्यार्जवतः स्थानं ज्ञाने नार्थस्य विद्यते</l>
      </lg>
      <lg xml:id="SNV.44" n="44">
	<l>सर्वथा कल्पनायां च चक्षुषापि रसादयः</l>
	<l>गृह्येरन्सर्वभावानामण्वाकाराश्च तद्गताः</l>
      </lg>
      <lg xml:id="SNV.45" n="45">
	<l>न चापि विषयत्वेन स्थाने संसर्गकल्पना</l>
	<l>विषयत्वं हि कीदृक्स्यात्प्रागाकारोपलम्भनात्</l>
      </lg>
      <lg xml:id="SNV.46" n="46">
	<l>न ह्यसञ्चेतितो भावो विषयत्वेन कल्प्यते</l>
	<l>विषयत्वात्तदाकार आकाराद्विषयश्च सः</l>
      </lg> 
      <lg xml:id="SNV.47" n="47">
	<l>द्वयोराकारनिर्मुक्तं सत्त्वं संसृष्टता तथा</l>
	<l>स्वरूपतः परिच्छिद्य वक्तुमित्यादि युज्यते</l>
      </lg>
      <lg xml:id="SNV.48" n="48">
	<l>न चाप्यस्येह सद्भावः प्राग्गृहीतो न चोपरि</l>
	<l>न ह्याकारविनिर्मुक्तं ग्राह्यमस्तीति भाषितम्</l>
      </lg>
      <lg xml:id="SNV.49" n="49">
	<l>तस्मादर्थेन संसर्गो निष्प्रमाणक एव ते</l>
	<l>ज्ञानवैचित्र्यसिद्ध्यर्थं न चास्त्यर्थस्य कल्पना</l>
      </lg>
      <lg xml:id="SNV.50" n="50">
	<l>तदधीनं हि वैचित्र्यं क्व दृष्टं येन कल्प्यते</l>
	<l>निराकारेण चोत्पत्तिर्वैचित्र्याकारयोः कथम्</l>
      </lg>
      <lg xml:id="SNV.51" n="51">
	<l>निराकाराच्च विषयाद्बुद्ध्याकारोऽतिविस्मयः</l>
	<l>स्मृतिस्वप्नादिबोधे च स्यादनाकारता तव</l>
      </lg>
      <lg xml:id="SNV.52" n="52">
	<l>न हि तत्रार्थसंसर्गः केवला वासनैव तु</l>
	<l>हेतुत्वेनोपपन्नेति सैव जाग्रद्धियामपि</l>
      </lg>
      <lg xml:id="SNV.53" n="53">
	<l>अन्वयव्यतिरेकाभ्यामेवं ज्ञानस्य गम्यते</l>
	<l>न हि बाह्यस्य ज्ञानापेतो निदर्श्यते</l>
      </lg>
      <lg xml:id="SNV.54" n="54">
	<l>बाह्यापेतो मया यद्वत्, तस्मात्संसर्गवागियम्</l>
	<l>निराकारेऽपि विज्ञाने वासनास्वेव युज्यते</l>
      </lg>
      <lg xml:id="SNV.55" n="55">
	<l>द्वयोरप्येक आकार इत्येतस्याप्रमाणता</l>
	<l>देशभेदादसंसर्गः, द्वयोश्चानवधारणात्</l>
      </lg>
      <lg xml:id="SNV.56" n="56">
	<l>एवमेवार्थबुद्ध्योः स्यात्सादृश्यान्नाविभक्तता</l>
	<l>भेदे ज्ञाते हि सादृश्यं नाज्ञाते स्यात्खपुष्पवत्</l>
      </lg>
      <lg xml:id="SNV.57" n="57">
	<l>तथा द्विचन्द्रमायादावन्यथार्थे व्यवस्थिते</l>
	<l>या स्यादाकारसंवित्तिर्नासावर्थनिबन्धना</l>
      </lg>
      <lg xml:id="SNV.58" n="58">
	<l>नक्षत्रं तारका तिष्यो दारा इत्येवमादिषु</l>
	<l>नैकत्रार्थे विरुद्धत्वाल्लिङ्गानेकत्वसम्भवः</l>
      </lg>
      <lg xml:id="SNV.59" n="59">
	<l>परिव्राट्कामुकशुनां कुणपादिमतिस्तथा</l>
	<l>दीर्घह्रस्वत्वबुद्धिश्च ह्येकस्मिन्नप्यपेक्षया</l>
      </lg>
      <lg xml:id="SNV.60" n="60">
	<l>घटत्वात्पार्थवद्रव्यप्रमेयादिमतिस्तथा</l>
	<l>युगपद्ग्राहकाणां च न स्यादैकात्म्यवत्तया</l>
      </lg>
      <lg xml:id="SNV.61" n="61">
	<l>नार्थे ह्येकत्र युगपद्विरुद्धाकारसम्भवः</l>
	<l>प्रत्ययानां तु भिन्नत्वाद्भवेच्छक्त्यनुसारतः</l>
      </lg>
      <lg xml:id="SNV.62" n="62">
	<l>निरपेक्षं स्वरूपेण तस्माज्ज्ञानं यदाकृति</l>
	<l>तथार्थो न यथार्थं तु ज्ञानमुत्पद्यते क्व चित्</l>
      </lg>
      <lg xml:id="SNV.63" n="63">
	<l>इत्थं विज्ञानतन्त्रत्वे को न्वर्थं कल्पयिष्यति</l>
	<l>धीरनारोपिताकारा स्वात्मन्येवोपयोक्ष्यते</l>
      </lg>
      <lg xml:id="SNV.64" n="64">
	<l>नैतदस्ति, त्वयैकं हि ग्राह्यं ग्राहकमिष्यते</l>
	<l>न चैकस्यैवमात्मत्वे दृष्टान्तः कश्चिदस्ति ते</l>
      </lg>
      <lg xml:id="SNV.65" n="65">
	<l>अग्न्यादयो घटादीनां प्रसिद्धा ये प्रकाशकाः</l>
	<l>न ते प्रकाश्यरूपा हि प्रकाशस्य, अनपेक्षणात्</l>
      </lg>
      <lg xml:id="SNV.66" n="66">
	<l>ग्राह्यत्वं तु यदा तेषां तदाक्षं ग्राहकं मतम्</l>
	<l>अक्षग्रहणकाले तु ग्राहिका धीर्भविष्यति</l>
      </lg>
      <lg xml:id="SNV.67" n="67">
	<l>तस्यां तु गृह्यमाणायामन्या धीर्ग्राहिकेष्यते</l>
	<l>नन्वात्मा ग्राहको ग्राह्यो भवताभ्युपगम्यते</l>
      </lg>
      <lg xml:id="SNV.68" n="68">
	<l>कथञ् चिद्धर्मरूपेण भिन्नत्वात्प्रत्ययस्य तत्</l>
	<l>ग्राहकत्वं भवेत्तत्र ग्राह्यं द्रव्यादि चात्मनः</l>
      </lg>
      <lg xml:id="SNV.69" n="69">
	<l>यस्तु नान्यन्तभेदोऽत्र क्व वासाविष्यते मया</l>
	<l>प्रत्यासत्तिनिमित्ता तु प्रत्यगात्मप्रवर्त्तिता</l>
      </lg>
      <lg xml:id="SNV.70" n="70">
	<l>अस्मत्प्रयोगसम्भिन्ना ज्ञानस्यैव तु कर्तरि</l>
	<l>भवन्ती तत्र संवित्तिर्युज्येताप्यात्मकर्तृका</l>
      </lg>
      <lg xml:id="SNV.71" n="71">
	<l>न चात्र करणज्ञानग्राहकाकारवेदनम्</l>
	<l>ग्राह्यत्वं येन बुद्धेः स्यादभिन्नत्वेऽपि पूर्ववत्</l>
      </lg>
      <lg xml:id="SNV.72" n="72">
	<l>अन्यरूपापि संवित्तिर्यद्यन्यविषयेष्यते</l>
	<l>ज्ञानाकारापि संवित्तिः कस्मान्नार्थस्य कल्प्यते</l>
      </lg>
      <lg xml:id="SNV.73" n="73">
	<l>अभिन्नत्वं यदा चेष्टं ग्राह्यग्राहकवस्तुनोः</l>
	<l>तदान्यतरसंवित्तौ द्व्याकारं ग्रहणं भवेत्</l>
      </lg>
      <lg xml:id="SNV.74" n="74">
	<l>यदा तु ग्राह्यमाकारं नीलादि प्रतिपद्यते</l>
	<l>न तदा ग्राहकाकारा संवित्तिर्दृश्यते क्व चित्</l>
      </lg>
      <lg xml:id="SNV.75" n="75">
	<l>तस्मादभिन्नता चेत्स्यात्तस्याप्यनुभवो भवेत्</l>
	<l>ग्राह्यो वा नानुभूयेत ग्राहकाननुभूतिवत्</l>
      </lg> 
      <lg xml:id="SNV.76" n="76">
	<l>ग्राहकग्रहणेऽप्येवं ग्राह्यसंवेदनं भवेत्</l>
	<l>शुद्धमेव निराकारं ग्राहकं संविदस्ति हि</l>
      </lg>
      <lg xml:id="SNV.77" n="77">
	<l>ग्राह्यादभिन्नताया च सा संवित्तिर्न युज्यते</l>
	<l>ग्राहको वा न गृह्येत तद्ग्राह्याननुभूतिवत्</l>
      </lg>
      <lg xml:id="SNV.78" n="78">
	<l>यथावद्ग्राह्यसंवित्तौ ग्राहकग्रहणेऽपि वा</l>
	<l>ग्राह्यग्राहकसंवित्तिर्नास्त्येव स्याद्द्वयोरपि</l>
      </lg>
      <lg xml:id="SNV.79" n="79">
	<l>स बहिर्देशसम्बद्धः इत्यनेन निरूप्यते</l>
	<l>ग्राह्याकारस्य संवित्तिर्ग्राहकानुभवादृते</l>
      </lg>
      <lg xml:id="SNV.80" n="80">
	<l>परं प्रति हि साध्यत्वदर्थस्याकारसिद्धये</l>
	<l>बहिर्देशेन सम्बन्धो न हेतुत्वाय कल्पते</l>
      </lg>
      <lg xml:id="SNV.81" n="81">
	<l>तस्माद्बहिरितीहेदं निष्कृष्टं ग्राहकांशतः</l>
	<l>संवेद्यं नीलपीतादि प्रत्यक्षादेरुदाहृतम्</l>
      </lg>
      <lg xml:id="SNV.82" n="82">
	<l>न पूर्वं ज्ञायते बुद्धिरित्यत्रैतद्वदिष्यते</l>
	<l>ग्राहकस्यैव संवित्तिर्लक्ष्यते ग्रहणे क्व चित्</l>
      </lg>
      <lg xml:id="SNV.83" n="83">
	<l>न स्मरामि मया कोऽपि गृहीतोऽर्थस्तदेति हि</l>
	<l>स्मरन्ति ग्राहकोत्पादग्राह्यरूपविवर्जितम्</l>
      </lg>
      <lg xml:id="SNV.84" n="84">
	<l>तस्मादभिन्नतायां च ग्राह्येऽपि स्मरणं भवेत्</l>
	<l>ग्राहकस्मृतिनिर्भासात्तत्राप्येषैव गृह्यते</l>
      </lg>
      <lg xml:id="SNV.85" n="85">
	<l>तदत्यन्ताविनाभावान्नैकाकारं हि जायते</l>
	<l>अन्वयव्यतिरेकाभ्यां सिद्धैवं भिन्नता तयोः</l>
      </lg>
      <lg xml:id="SNV.86" n="86">
	<l>ग्राह्यांशो ग्राहकांशेन गृह्यते, ग्राहकः पुनः</l>
	<l>गृह्येतेति न वक्तव्यम्, ग्राहकान्तरवर्जनात्</l>
      </lg>
      <lg xml:id="SNV.87" n="87">
	<l>ग्राह्यांशेनाप्यशक्तत्वान्न तस्य ग्रहणं भवेत्</l>
	<l>ग्राहकत्वेन चैतस्य हीयेतैव द्विरूपता</l>
      </lg>
      <lg xml:id="SNV.88" n="88">
	<l>ग्राहके गृह्यमाणे च ग्राह्यमात्रप्रसञ्जनम्</l>
	<l>न स्यादाकार एकश्चेदितरस्यापि नास्तिता</l>
      </lg>
      <lg xml:id="SNV.89" n="89">
	<l>उद्भवाभिभवाभ्यां च ग्राह्याग्राह्यत्वदर्शनम्</l>
	<l>यथा दीपप्रभादीनां रूपमात्रोपलम्भनम्</l>
      </lg>
      <lg xml:id="SNV.90" n="90">
	<l>दिवा चाग्नेः समीपस्थैः स्पर्श एवोपलभ्यते</l>
	<l>गन्धवद्द्रव्यवृत्तौ च गन्धस्यैवोपलम्भनम्</l>
      </lg>
      <lg xml:id="SNV.91" n="91">
	<l>न गुणान्तरसंवित्तिर्यथात्राभिभवात्, तथा</l>
	<l>नाकारान्तरसंवित्तिर्ग्राह्यग्राहकबुद्धिषु</l>
      </lg>
      <lg xml:id="SNV.92" n="92">
	<l>ग्राह्यादनन्यभूतोऽपि कश्चिन्नैवोपलभ्यते</l>
	<l>नित्यानित्यादयो धर्माः शब्दादिग्रहणे यथा</l>
      </lg>
      <lg xml:id="SNV.93" n="93">
	<l>अभेदं वाभ्युपेत्यायं प्रसङ्गो यदि गीयते</l>
	<l>एकस्मिन्गृह्यमाणेऽशे न गृह्येतापरः कथम्</l>
      </lg>
      <lg xml:id="SNV.94" n="94">
	<l>तस्माद्यत्स्याद्यदा योग्यं तस्यैव ग्रहणं तदा</l>
	<l>द्वयं च त्वदुपन्यस्तं शक्त्यभावान्न गृह्यते</l>
      </lg>
      <lg xml:id="SNV.95" n="95">
	<l>कुतोऽयमेकवस्तुत्वे योग्यायोग्यत्वसम्भवः</l>
	<l>उद्भवाभिभवात्मत्वं कथं चैकस्य कल्पितम्</l>
      </lg>
      <lg xml:id="SNV.96" n="96">
	<l>एकांशाभिभवे च स्यादितराभिभवोऽपि ते</l>
	<l>तथा तस्याभिभूतत्वाद्ग्राह्यत्वं न च युज्यते</l>
      </lg>
      <lg xml:id="SNV.97" n="97">
	<l>अयोग्यता विकल्प्यैवम्, दृष्टान्ता येऽत्र कीर्तिताः</l>
	<l>रूपादिभेदात्तत्र स्यादुद्भवाभिभवाद्यपि</l>
      </lg>
      <lg xml:id="SNV.98" n="98">
	<l>यदाप्येकान्ततो भेदो रूपादेर्न परस्परम्</l>
	<l>तदापि द्रव्यरूपस्य परिणामस्तथा तथा</l>
      </lg>
      <lg xml:id="SNV.99" n="99">
	<l>अभिन्नत्वेऽपि न ग्राह्यमिति यच्चाब्रवीद्भवान्</l>
	<l>कृतकत्वादिधर्माणां धीभेदेऽनन्यता कथम्</l>
      </lg>
      <lg xml:id="SNV.100" n="100">
	<l>न ह्यन्यत्प्रत्ययादस्ति भिन्नाद्ग्राह्यस्य भेदकम्</l>
	<l>न चेयत्तैव भेदस्य देशतो मूर्तितोऽपि वा</l>
      </lg>
      <lg xml:id="SNV.101" n="101">
	<l>कारणानां हि सम्बन्धः कार्यैः कृतकोच्यते</l>
	<l>विभागोऽवयवानां च भवेत्क्व चिदनित्यता</l>
      </lg>
      <lg xml:id="SNV.102" n="102">
	<l>बुद्ध्यादेरात्मरूपादिस्थानं नाशित्वमुच्यते</l>
	<l>नित्यत्वं सर्वदा सत्ता, वस्तुत्वं सैव कीर्त्यते</l>
      </lg>
      <lg xml:id="SNV.103" n="103">
	<l>प्रमाणज्ञानसम्बन्धः प्रमेयज्ञेयतोच्यते</l>
	<l>सर्वत्र चात्र भिन्नत्वमस्ति केन चिदात्मना</l>
      </lg>
      <lg xml:id="SNV.104" n="104">
	<l>तस्माद्यथैव रूपादेर्देशभेदादिभिर्विना</l>
	<l>बुद्धिभेदेन भेदोऽस्ति तथैवात्र प्रतीयताम्</l>
      </lg> 
      <lg xml:id="SNV.105" n="105">
	<l>अत्यन्तभिन्नतास्माभिर्नैव कस्य चिदिष्यते</l>
	<l>सर्वं हि वस्तुरूपेण भिद्यते न परस्परम्</l>
      </lg>
      <lg xml:id="SNV.106" n="106">
	<l>सर्वं च कृतकत्वादि क्रियाहेत्वाद्यपेक्षया</l>
	<l>गृह्यते तदसंवित्तावभेदेऽपि न गृह्यते</l>
      </lg>
      <lg xml:id="SNV.107" n="107">
	<l>ज्ञाने नैवंविधो भेदो नापेक्षान्यत्र विद्यते</l>
	<l>परस्परेण चापेक्षा स्याच्चेत्, सन्निहितश्च सः</l>
      </lg>
      <lg xml:id="SNV.108" n="108">
	<l>ननु ग्राहकमित्येवं ग्राह्यमित्यपि वा मतिः</l>
	<l>नीलादिग्रहणे नास्तीत्यपेक्षा कथमुच्यते</l>
      </lg>
      <lg xml:id="SNV.109" n="109">
	<l>मा भूदेवं तथाप्यत्र द्व्याकारे ग्रहणं भवेत्</l>
	<l>एवं चागृह्यमाणे वा ज्ञाने द्व्याकारता कथम्</l>
      </lg>
      <lg xml:id="SNV.110" n="110">
	<l>उत्तरोत्तरविज्ञानविशेषाद्या प्रकल्प्यते</l>
	<l>ग्राहकाकारसंवित्तिः स्मरणाच्चानुमानिकी</l>
      </lg>
      <lg xml:id="SNV.111" n="111">
	<l>एकाकारं किल ज्ञानं प्रथमं यदि कल्प्यते</l>
	<l>ततस्तद्विषयाप्यन्या तद्रूपैव मतिर्भवेत्</l>
      </lg>
      <lg xml:id="SNV.112" n="112">
	<l>घटविज्ञानतज्ज्ञानविशेषोऽतो न सिध्यति</l>
	<l>ग्राहकाकारसंवित्तौ त्वाकारप्रचयो भवेत्</l>
      </lg>
      <lg xml:id="SNV.113" n="113">
	<l>जायते पूर्वविज्ञानं द्व्याकारं यत्र तत्पुनः</l>
	<l>तस्यात्मीयश्च पूर्वौ च विषयस्थावुपप्लुतौ</l>
      </lg>
      <lg xml:id="SNV.114" n="114">
	<l>प्रेष्वाकारवृद्ध्यैवं पूर्वेभ्यो भिन्नता, तथा</l>
	<l>ग्राह्यवत्स्मरणात्पश्चात्संवित्तौ ग्राहकः पुरा</l>
      </lg>
      <lg xml:id="SNV.115" n="115">
	<l>न तावदेवमाकारान्पश्यामः प्रचयान्वितान्</l>
	<l>विषयव्यपदेशाच्च नर्ते ज्ञाननिरूपणम्</l>
      </lg>
      <lg xml:id="SNV.116" n="116">
	<l>तस्माज्ज्ञानात्मनैकत्वे ग्राह्यभेदनिबन्धः</l>
	<l>संवित्तिभेदः सिद्धोऽत्र किमाकारान्तरेण नः</l>
      </lg>
      <lg xml:id="SNV.117" n="117">
	<l>निराकारतसाम्येऽपि यथाकारवतां ध्रुवम्</l>
	<l>भेदः स्वाभाविकस्तद्वज्ज्ञानानां किं न सिध्यति</l>
      </lg>
      <lg xml:id="SNV.118" n="118">
	<l>स्मृतेरुत्तरकालं चेत्येतन्मिथ्यैव गीयते</l>
	<l>तदैव ह्यस्य संवित्तिरर्थापत्त्योपजायते</l>
      </lg>
      <lg xml:id="SNV.119" n="119">
	<l>गृहीतमेव यच्चोक्तं तदभेदात्, न तद्, यतः</l>
	<l>नास्मभिर्वाक्यवृत्तेस्त्वं निमित्तमनुयुज्यसे</l>
      </lg>
      <lg xml:id="SNV.120" n="120">
	<l>ग्राह्यग्राहकतैवास्य केन चिन्नोपलभ्यते</l>
	<l>प्रत्यक्षज्ञानपक्षे च नैषा स्यादानुमानिकी</l>
      </lg>
      <lg xml:id="SNV.121" n="121">
	<l>एकाकारे च विज्ञाने यद्यन्योऽप्यत्र कल्प्यते</l>
	<l>सहस्राकारतैकस्य कस्मान्न परिकल्प्यते</l>
      </lg>
      <lg xml:id="SNV.122" n="122">
	<l>ग्राह्यग्राहकयोर्भेदो नन्वस्त्येव परस्परम्</l>
	<l>सिद्धो नः पक्ष एवं स्यात्, न, ज्ञानत्वादभेदतः</l>
      </lg>
      <lg xml:id="SNV.123" n="123">
	<l>भिन्नाभिन्नत्वमेकस्य कुतोऽत्र परिकल्पितम्</l>
	<l>त्वया साम्ख्यमतेनैवमुक्त्वा बुद्धस्य शासनम्</l>
      </lg>
      <lg xml:id="SNV.124" n="124">
	<l>एकं चेद्ग्राहकं ग्राह्यं कुतो भिन्नत्ववागियम्</l>
	<l>भिन्नं चेत्कथमुच्येत तस्यैकत्वं पुनस्त्वया</l>
      </lg>
      <lg xml:id="SNV.125" n="125">
	<l>एकज्ञानादनन्यत्वाद्ग्राह्यग्राहकयोर्मिथः</l>
	<l>एकत्वेन भवेज्ज्ञानं ग्राह्यं ग्राकमेव वा</l>
      </lg>
      <lg xml:id="SNV.126" n="126">
	<l>तत्र चान्यतरापाये द्वितीयापायतः पुनः</l>
	<l>ज्ञानस्यांशद्वयासत्त्वान्नैःस्वाभाव्यादभावता</l>
      </lg>
      <lg xml:id="SNV.127" n="127">
	<l>भिन्नाभ्यां वाप्यभिन्नत्वाद्भेदो ज्ञानात्मनो भवेत्</l>
	<l>तत्स्वात्मनः, ततश्चैवं सिद्धं वस्तुद्वयं हि नः</l>
      </lg>
      <lg xml:id="SNV.128" n="128">
	<l>तयोश्च यदि संज्ञेयं ज्ञानमित्यस्त्वर्थापि वा</l>
	<l>ज्ञानं ज्ञायत इत्यर्थो धीर्भावे करणेऽपि वा</l>
      </lg>
      <lg xml:id="SNV.129" n="129">
	<l>सर्वथा वस्तुभेदो नः सिद्धः शब्दो यथारुचि</l>
	<l>प्रवर्ततां न नस्तत्र काचिद्विप्रतिपन्नता</l>
      </lg>
      <lg xml:id="SNV.130" n="130">
	<l>अथ सत्यपि भिन्नत्वे ग्राह्यं ज्ञानान्तरं भवेत्</l>
	<l>ज्ञानत्वे तस्य का युक्तिः, पूर्वोक्ता यदि सेष्यते</l>
      </lg>
      <lg xml:id="SNV.131" n="131">
	<l>ज्ञानं ज्ञानमितीदं तु न द्वयोरनुवर्तते</l>
	<l>व्यतिरिक्तं च सामान्यं त्वया नाभ्युपगम्यते</l>
      </lg>
      <lg xml:id="SNV.132" n="132">
	<l>व्यतिरेके तयोर्ज्ञानान्न ज्ञानात्मकता भवेत्</l>
	<l>तद्रूपरहितत्वे च ज्ञानाभावः प्रसज्यते</l>
      </lg>
      <lg xml:id="SNV.133" n="133">
	<l>ताभ्यां च तस्य सम्बन्धे प्रत्येकं व्यतिषज्य च</l>
	<l>भेदसावयवत्वादि दोषो वैशेषिकादिवत्</l>
      </lg> 
      <lg xml:id="SNV.134" n="134">
	<l>यथा हि तेषां जात्यादौ दोषा ह्युक्ताः परैरमी</l>
	<l>तथैवैषां प्रसज्यन्ते भिन्नाभिन्नार्थसङ्गतौ</l>
      </lg>
      <lg xml:id="SNV.135" n="135">
	<l>ताभ्यामव्यतिरेके वा भेदः पूर्वोक्त एव ते</l>
	<l>सादृश्यापोहसामान्यकल्पना वारयिष्यते</l>
      </lg>
      <lg xml:id="SNV.136" n="136">
	<l>वस्त्वन्तरस्य चाभावात्त्वयापोहोऽपि दुष्करः</l>
	<l>नाज्ञानं नाम किञ् चित्स्यादपोह्यं ज्ञानवादिनः</l>
      </lg>
      <lg xml:id="SNV.137" n="137">
	<l>अपोहो न ह्यभावस्य कथञ् चिदुपपद्यते</l>
	<l>वस्त्वन्तरमभावः स्याद्, अपोह्यत्वाच्च वस्तुता</l>
      </lg>
      <lg xml:id="SNV.138" n="138">
	<l>तेनाज्ञाननिवृत्तौ हि ज्ञानेऽन्यार्थ प्रसज्यते</l>
	<l>कल्पितं स्यादपोह्यं चेत्, नात्यन्तासत्यकल्पना</l>
      </lg>
      <lg xml:id="SNV.139" n="139">
	<l>बुद्धिरज्ञाननिर्भासा तवाज्ञानं प्रकलितम्</l>
	<l>ततश्च ज्ञानमेवैकमपोह्यत्वेन सम्मतम्</l>
      </lg>
      <lg xml:id="SNV.140" n="140">
	<l>न चात्मापोह एवास्ति क्व चित्सामान्यकल्पने</l>
	<l>वृक्षस्य न ह्यपोह्यत्वं वृक्षेणैव कदा चन</l>
      </lg>
      <lg xml:id="SNV.141" n="141">
	<l>अपोह्ये चैव विज्ञाने ज्ञानत्वं न भवेत्तव</l>
	<l>वृक्षत्वं न ह्यपोह्येषु कलशादिषु युज्यते</l>
      </lg>
      <lg xml:id="SNV.142" n="142">
	<l>ततश्चाज्ञानमेवार्थ इत्यभिन्नार्थता भवेत्</l>
	<l>अज्ञानप्रत्ययश्चायं किमालम्बन इष्यते</l>
      </lg>
      <lg xml:id="SNV.143" n="143">
	<l>न तावज्ज्ञाननिर्मुक्तमज्ञानं ग्राह्यमस्ति ते</l>
	<l>न च वस्तु निषिद्धं तदभावः किं न गृह्यते</l>
      </lg>
      <lg xml:id="SNV.144" n="144">
	<l>भावो न गृह्यते येन तस्याभावेषु का कथा</l>
	<l>स्वांशपर्यवसानं च तुल्यमत्रापि कारणम्</l>
      </lg>
      <lg xml:id="SNV.145" n="145">
	<l>तेन ज्ञानान्तरं वा स्याद्ग्राह्यमात्मांश एव वा</l>
	<l>स्वरूपविपरीतं च कथं ग्राह्यं प्रतीयते</l>
      </lg>
      <lg xml:id="SNV.146" n="146">
	<l>यथोष्णेऽनुष्णधीर्नास्ति, ज्ञानेऽप्यज्ञानधीस्तथा</l>
	<l>तेन न ज्ञानमात्रत्वे स्यादपोह्यं कथञ् चन</l>
      </lg>
      <lg xml:id="SNV.147" n="147">
	<l>ग्राह्यग्राहकयोश्चातो न ज्ञानात्मसमानता</l>
	<l>तस्मादन्यतरत्रेदं ज्ञानत्वं सम्प्रतीयते</l>
      </lg>
      <lg xml:id="SNV.148" n="148">
	<l>तत्राप्युभयसिद्धत्वाद्ग्राहकस्येति गम्यते</l>
	<l>वस्तुभेदे प्रसिद्धे च व्यपदेशो यथारुचि</l>
      </lg>
      <lg xml:id="SNV.149" n="149">
	<l>ज्ञानमस्तूभयं वार्थो ग्राहको वार्थ उच्यताम्</l>
	<l>बुद्ध्योरयुगपद्भावान्न द्वयोर्मयमानता</l>
      </lg>
      <lg xml:id="SNV.150" n="150">
	<l>क्षणिका हीत्यनेनोक्तम्, अर्थो ह्येकः प्रसज्यते</l>
	<l>अन्योन्यनिरपेक्षत्वाद्युगपच्चापि जन्मनि</l>
      </lg>
      <lg xml:id="SNV.151" n="151">
	<l>मानमेयत्वास्तित्वम्, क्रियाकारकवर्जनात्</l>
	<l>अर्थविज्ञानयोरत्र या मितिं प्रति सङ्गतिः</l>
      </lg>
      <lg xml:id="SNV.152" n="152">
	<l>कार्यकारणभावोऽयम्, नान्यत्रैवं च दृश्यते</l>
	<l>नियमश्च न लभ्येत सव्यदक्षिणशृङ्गवत्</l>
      </lg>
      <lg xml:id="SNV.153" n="153">
	<l>इदं कार्यमयं हेतुः, द्वयं न, अन्योन्यसंश्रयात्</l>
	<l>तद्भावभावितामात्रं हेतुः कैर्नैव वर्ण्यते</l>
      </lg>
      <lg xml:id="SNV.154" n="154">
	<l>पौर्वापर्यविनिर्मुक्तं कार्यकारणलक्षणम्</l>
	<l>गवाश्वस्य यथा नास्ति पौर्वापर्येऽपि तत्तथा</l>
      </lg>
      <lg xml:id="SNV.155" n="155">
	<l>युगपज्जायमानेऽपि सन्तत्यन्तरजे क्षणे</l>
	<l>रूपादिषु घटे यद्वत्, तस्मात्पूर्वमवस्थिते</l>
      </lg>
      <lg xml:id="SNV.156" n="156">
	<l>यो यस्माज्जायते पश्चात्स तत्कार्यमितीष्यते</l>
	<l>हेतुहेतुमतां सिद्धं यौगपद्यनिदर्शनम्</l>
      </lg>
      <lg xml:id="SNV.157" n="157">
	<l>यत्प्रदीपप्रभाद्युक्तं सूक्षमः कालोऽस्ति तत्र नः</l>
	<l>दुर्लक्षस्तु यथा वेधः पद्मपत्त्रशते तथा</l>
      </lg>
      <lg xml:id="SNV.158" n="158">
	<l>भागयोर्यौगपद्येन तथैव स्यान्निराक्रिया</l>
	<l>न च शक्त्यर्पणद्वारं क्रमेणालम्बनं भवेत्</l>
      </lg>
      <lg xml:id="SNV.159" n="159">
	<l>ग्राह्यं तदा ह्यतीतं स्यात्, तद्रूप्यं चाप्रमाणकम्</l>
	<l>अतीत्वानुविद्धो हि स्मृत्या ग्राह्योऽनुभूयते</l>
      </lg>
      <lg xml:id="SNV.160" n="160">
	<l>तद्वदेव भवेदत्र, स्वप्ने न स्यात्, विपर्ययात्</l>
	<l>तत्र ह्यवर्तमानोऽपि गृह्यते वर्तमानवत्</l>
      </lg>
      <lg xml:id="SNV.161" n="161">
	<l>बाधज्ञानादिदं भ्रान्तम्, न त्वत्रैवं विपर्ययः</l>
	<l>तस्मात्प्रत्यक्षबुद्धीनां नातितो विषयो भवेत्</l>
      </lg>
      <lg xml:id="SNV.162" n="162">
	<l>अतीतत्वाद्यथैवासां वृत्तो जन्मान्तरेषु यः</l>
	<l>तद्रूपत्वेन वा ज्ञानं हेतुर्भाविवदुच्यते</l>
      </lg> 
      <lg xml:id="SNV.163" n="163">
	<l>अतीतत्वेऽपि नार्थोऽयं धीरेषेत्यत्र का प्रमा</l>
	<l>अतीतं यच्च विज्ञानं ग्राह्यत्वेन प्रकल्पितम्</l>
      </lg>
      <lg xml:id="SNV.164" n="164">
	<l>तस्माद्ग्राहकरूपं वा ग्राह्यं वोभयथापि वा</l>
	<l>ग्राह्याकारत्वमात्रे स्यादर्थः शब्दान्तरेण ते</l>
      </lg>
      <lg xml:id="SNV.165" n="165">
	<l>स्वकाले चाप्यसंवित्तेर्न स्याच्छक्त्यर्पणं ततः</l>
	<l>यथैवानागताज्ज्ञानात्सन्तत्यन्तरजादपि</l>
      </lg>
      <lg xml:id="SNV.166" n="166">
	<l>दृढत्वेनाप्यविज्ञातात्तथोत्पन्नाद्विनश्यतः</l>
	<l>केवलग्राहकत्वे तु विषयत्वं न युज्यते</l>
      </lg>
      <lg xml:id="SNV.167" n="167">
	<l>किमपेक्ष्य च तस्येदं ग्राहकत्वं प्रकल्प्यते</l>
	<l>द्व्याकारता निरस्तैव, संवेद्येत तदैव च</l>
      </lg>
      <lg xml:id="SNV.168" n="168">
	<l>ततश्चोत्तरविज्ञानं न प्रतीक्षेत बोधकम्</l>
	<l>द्व्याकारकल्पनायां च परस्यात्मांश एव ते</l>
      </lg>
      <lg xml:id="SNV.169" n="169">
	<l>प्रमापर्यवसानेन नातीतो विषयो भवेत्</l>
	<l>पूर्वग्राह्यसरूपत्वे ग्राहकत्वं प्रहीयते</l>
      </lg>
      <lg xml:id="SNV.170" n="170">
	<l>ग्राहकाकारमात्रे स्याद्विषयो नासरूपतः</l>
	<l>न च शक्त्यर्पणस्यात्र व्यापार उपलभ्यते</l>
      </lg>
      <lg xml:id="SNV.171" n="171">
	<l>शक्त्यर्पणस्य चाभावो युष्मत्पक्षे प्रसाधितः</l>
	<l>सन्तानान्तरवच्चैषां निषेध्या हेतुसाध्यता</l>
      </lg>
      <lg xml:id="SNV.172" n="172">
	<l>वास्यवासकभावश्च ज्ञानत्वादेकसन्ततौ</l>
	<l>तस्माद्यद्भासकं रूपं तद्ग्राह्यात्तस्य भिन्नता</l>
      </lg>
      <lg xml:id="SNV.173" n="173">
	<l>तत्संवित्तावसंवित्ते रसादिग्राहकं यथा</l>
	<l>ग्राह्यं तद्ग्राहकाच्चैव तत्परामृशता यतः</l>
      </lg>
      <lg xml:id="SNV.174" n="174">
	<l>न परामृश्यतेऽवश्यं रसादिग्राहकं यथा</l>
	<l>द्वयं परस्परेणैवं भिन्नं साध्यं रसादिवत्</l>
      </lg>
      <lg xml:id="SNV.175" n="175">
	<l>ऐकरूप्येण चाज्ञानात्सन्तानान्तरबुद्धिवत्</l>
	<l>ज्ञानं स्वांशं न गृह्णाति ज्ञानोत्पत्तेः स्वशक्तिवत्</l>
      </lg>
      <lg xml:id="SNV.176" n="176">
	<l>ग्राह्यत्वप्रतिषेधश्च द्वयहीना हि वासते</l>
	<l>चैत्रज्ञानं तदुद्भूतज्ञानांशग्राह्यबोधकम्</l>
      </lg>
      <lg xml:id="SNV.177" n="177">
	<l>ज्ञानत्वान्न भवेद्यद्वत्तस्य देहान्तरोद्भवम्</l>
	<l>एतयैव दिशा वाच्या शक्तिद्वयनिराक्रिया</l>
      </lg>
      <lg xml:id="SNV.178" n="178">
	<l>प्रमाणान्तरसिद्धत्वादन्यत्रानेकशक्तिता</l>
	<l>न त्वत्र कारणं तादृक् शक्तिभेदकृदस्ति ते</l>
      </lg>
      <lg xml:id="SNV.179" n="179">
	<l>तस्मादुभयसिद्धत्वाल्लाघवाद्यः परिग्रहः</l>
	<l>उपायत्वाच्च यत्तस्य पूर्वग्रहणकल्पनम्</l>
      </lg>
      <lg xml:id="SNV.180" n="180">
	<l>चक्षुरदीन्द्रियैरत्र तदनैकान्तिकं भवेत्</l>
	<l>यदप्यप्रतिबद्धत्वादुत्पत्तौ गृह्यतामिति</l>
      </lg>
      <lg xml:id="SNV.181" n="181">
	<l>तत्रात्मना न शक्त्यं तन्नान्योत्पत्तिस्तदस्ति वा</l>
	<l>तेनैतत्कारणाभावात्तदानीं नानुभूयते</l>
      </lg>
      <lg xml:id="SNV.182" n="182">
	<l>नान्यथा ह्यर्थसद्भावो दृष्टः सन्नुपपद्यते</l>
	<l>ज्ञानं चेन्नेत्यतः पश्चात्प्रमाणमुपजायते</l>
      </lg>
      <lg xml:id="SNV.183" n="183">
	<l>न चाप्यप्रतिबन्धेन केवलेन ग्रहो भवेत्</l>
	<l>विशिष्टकारणाभावेऽप्यर्थो नैवानुभूयते</l>
      </lg>
      <lg xml:id="SNV.184" n="184">
	<l>व्यापृतं चार्थसंवित्तौ ज्ञानं नात्मानमृच्छति</l>
	<l>तेन प्रकाशकत्वेऽपि बोधायान्यत्प्रतीक्ष्यते</l>
      </lg>
      <lg xml:id="SNV.185" n="185">
	<l>ईदृशं वा प्रकाशत्वं तस्यार्थानुभवात्मकम्</l>
	<l>न चात्मानुभवोऽस्त्यस्येत्यात्मनो न प्रकाशकम्</l>
      </lg>
      <lg xml:id="SNV.186" n="186">
	<l>सति प्रकाशकत्वे च व्यवस्था दृश्यते यथा</l>
	<l>रूपादौ चक्षुरादीनां तथात्रापि भविष्यति</l>
      </lg>
      <lg xml:id="SNV.187" n="187">
	<l>प्रकाशकत्वं बाह्येऽर्थे शक्त्यभावात्तु नात्मनि</l>
	<l>अन्येन वानुभावेऽसावनवस्था प्रसज्यते</l>
      </lg>
      <lg xml:id="SNV.188" n="188">
	<l>तत्र तत्र स्मृतिं दृष्ट्वा सर्वानुभवकल्पना</l>
	<l>एकेन त्वनुभूतत्वे सर्वं तत्रैव सम्भवेत्</l>
      </lg>
      <lg xml:id="SNV.189" n="189">
	<l>तत्रापि स्मृतिरित्येतन्न लोकानुमतं वचः</l>
	<l>न हि विज्ञानसन्तानं कश्चित्स्मरति लौकिकः</l>
      </lg>
      <lg xml:id="SNV.190" n="190">
	<l>घटादावगृहीतेऽर्थे यदि तावदनन्तरम्</l>
	<l>अर्थापत्त्यावबुध्यन्ते विज्ञानानि पुनः पुनः</l>
      </lg>
      <lg xml:id="SNV.191" n="191">
	<l>यावच्छ्रमं ततः पश्चात्तावत्येव स्मरिष्यति</l>
	<l>तदा त्वकल्पितेऽप्येवं स्मृतिवर्न्ध्यासुतादिवत्</l>
      </lg> 
      <lg xml:id="SNV.192" n="192">
	<l>स्मृतिभ्रान्तश्च याप्यत्र पश्चाज्ज्ञानेषु जायते</l>
	<l>तदैवार्थस्मृतेरेषां तज्ञानादिप्रमाणता</l>
      </lg>
      <lg xml:id="SNV.193" n="193">
	<l>यावच्छ्रमं च तद्बुद्धिस्तत्प्रबन्धे महत्यपि</l>
	<l>श्रमाद्रुच्यान्यसम्पर्काद्विच्छेदो विषयेष्विव</l>
      </lg>
      <lg xml:id="SNV.194" n="194">
	<l>तत्रापि स्मृतिरित्येषां प्रथमे प्रत्यये यदि</l>
	<l>तन्मात्रग्रहणादेवं नानवस्था प्रसज्यते</l>
      </lg>
      <lg xml:id="SNV.195" n="195">
	<l>स्मरणं त्वथ सर्वेषु तत्सिद्ध्यै ग्रहणं तथा</l>
	<l>प्रमाणवत्त्वादायातः प्रवाहः केन वार्यते</l>
      </lg>
      <lg xml:id="SNV.196" n="196">
	<l>अथ तान्याद्यविज्ञानविषयाणीति कल्प्यते</l>
	<l>नोत्तरोत्तरबुद्धीनां विशेष उपपद्यते</l>
      </lg>
      <lg xml:id="SNV.197" n="197">
	<l>विज्ञानविषयत्वं च यस्य सर्वासु बुद्धिषु</l>
	<l>घटविज्ञान तज्ञानविशेषस्तेन दुर्लभः</l>
      </lg>
      <lg xml:id="SNV.198" n="198">
	<l>स्मरन्यथैव विज्ञानं निराकारं स्मरत्ययम्</l>
	<l>तथा स्मरन्गृहीतार्थं निराकारतया स्मरेत्</l>
      </lg>
      <lg xml:id="SNV.199" n="199">
	<l>ज्ञानपृष्टेन योऽप्यूर्ध्वं परामर्शो भवत्यसौ</l>
	<l>तस्यार्थेष्वभ्युपायत्वान्न तु ग्राह्यत्वकारितः</l>
      </lg>
      <lg xml:id="SNV.200" n="200">
	<l>प्रत्यासन्नत्वसम्बन्धौ ग्राह्यत्वासम्भवाच्च्युतौ</l>
	<l>विषयत्वेन वाप्येतौ स्तः किं देशाविभागतः</l>
      </lg>
      <lg xml:id="SNV.201" n="201">
	<l>अर्थाकारस्य योऽप्युक्तो मिथ्याज्ञानेष्वसम्भवः</l>
	<l>दोशकालान्यथामात्रसम्भवः केषु चित्कृतः</l>
      </lg>
      <lg xml:id="SNV.202" n="202">
	<l>प्रत्यक्षादन्यविज्ञानमतीतानागतैरपि</l>
	<l>जन्यतेऽथे भवन्तीषु वासनास्वसतीषु वा</l>
      </lg>
      <lg xml:id="SNV.203" n="203">
	<l>यः पुनर्नानुभूतोऽर्थो न वाप्यनुभविष्यते</l>
	<l>वासनाभावतस्तत्र तवाप्यनुभवः कथम्</l>
      </lg>
      <lg xml:id="SNV.204" n="204">
	<l>विनापि वासनातश्चेद्बुद्धिरुत्पद्यते ततः</l>
	<l>वासनाया निमित्तत्वमभ्युपेतं विरुध्यते</l>
      </lg>
      <lg xml:id="SNV.205" n="205">
	<l>वासना चेद्भवेत्तत्र सा च संवित्तिपूर्विका</l>
	<l>तथा सति च पूर्वत्र गृहीतः क्वाप्यसौ ध्रुवम्</l>
      </lg>
      <lg xml:id="SNV.206" n="206">
	<l>एवं च नैव वक्तव्यमत्यन्ताभवनं क्व चित्</l>
	<l>अन्यथानुपपत्या हि सिद्धा जन्मान्तरेऽस्तिता</l>
      </lg>
      <lg xml:id="SNV.207" n="207">
	<l>दुष्टत्वेन च विज्ञानमन्यथापि व्यवस्थितम्</l>
	<l>पृथिव्यादिषु गृह्णीयादाकारं तन्निबन्धनम्</l>
      </lg>
      <lg xml:id="SNV.208" n="208">
	<l>तान्यपास्य तु नैवार्थे क्व चिदाकारकल्पना</l>
	<l>न ज्ञानं ह्यनवष्टम्भमात्मानं लब्धुमर्हति</l>
      </lg>
      <lg xml:id="SNV.209" n="209">
	<l>विज्ञानस्यैव वा कार्यं यद्येषोऽन्ये च कल्पिताः</l>
	<l>विशेषः कोऽत्र येनायमत्यन्तासन्नितीष्यते</l>
      </lg>
      <lg xml:id="SNV.210" n="210">
	<l>तस्माद्भ्रान्तिरपि त्वेषां कल्पयन्त्यर्थमेव नः</l>
	<l>कल्पयत्यन्यथा सन्तं न त्वात्मानं व्यवस्यति</l>
      </lg>
      <lg xml:id="SNV.211" n="211">
	<l>ततश्च बाधकज्ञानाद्वाचोयुक्तिरियं भवेत्</l>
	<l>अर्थेऽन्यथापि सत्येष धियाकारः प्रतीयते</l>
      </lg>
      <lg xml:id="SNV.212" n="212">
	<l>द्विचन्द्रादिमतिष्वेवम्, तारकादिमतौ तथा</l>
	<l>स्त्रीत्वाद्यन्यत्र दृष्टं स्यात्, कथञ् चिद्वेह सम्भवेत्</l>
      </lg>
      <lg xml:id="SNV.213" n="213">
	<l>शब्दमात्रप्रतीया वा दृष्टैर्वा कैश्चिदिङ्गनात्</l>
	<l>संस्त्यानप्रसवस्थानैर्यथा पातञ्जले मते</l>
      </lg>
      <lg xml:id="SNV.214" n="214">
	<l>तेन लिङ्गत्रयस्यात्र सद्भावः स्यात्प्रमाणवान्</l>
	<l>अपेक्षाभेदतश्चात्र विरोधोऽपि न विद्यते</l>
      </lg>
      <lg xml:id="SNV.215" n="215">
	<l>कुणपादिमतौ चैवं सार्वरूप्ये व्यवस्थिते</l>
	<l>वासनाः सहकारिण्यो व्यवस्थाकारदर्शने</l>
      </lg>
      <lg xml:id="SNV.216" n="216">
	<l>स्वप्रत्ययानुकारो हि बह्वाकारेषु वस्तुषु</l>
	<l>निर्धारणे भवेद्धेतुर्नापूर्वाकारकल्पने</l>
      </lg>
      <lg xml:id="SNV.217" n="217">
	<l>तथा दीर्घघटत्वादौ भिन्नापेक्षानिबन्धना</l>
	<l>आकारभेदसम्पत्तिरविरुद्धा भविष्यति</l>
      </lg>
      <lg xml:id="SNV.218" n="218">
	<l>नानेकाकारसंवित्तेर्निराकारत्वकल्पना</l>
	<l>युक्ता, प्रतीतिभेदात्तु बह्वाकारत्वसम्भवः</l>
      </lg>
      <lg xml:id="SNV.219" n="219">
	<l>संवित्तेश्च विरुद्धानामेकस्मिन्नपि सम्भवः</l>
	<l>एकाकारं भवेदेकमिति नेश्वरभाषितम्</l>
      </lg>
      <lg xml:id="SNV.220" n="220">
	<l>तथैव तदुपेतव्यं यद्यथैवोपलभ्यते</l>
	<l>न चाप्यैकान्तिकं तस्य स्यादेकत्वं च वस्तुनः</l>
      </lg> 
      <lg xml:id="SNV.221" n="221">
	<l>तस्माद्देशादिसद्भावनिमित्तैः प्रत्ययैः पृथक्</l>
	<l>वस्त्वाकाराः प्रतीयेरन्नुद्भवाभिभवात्मकाः</l>
      </lg>
      <lg xml:id="SNV.222" n="222">
	<l>युगपद्ग्राहाणां च यो यदाकारवाचिनम्</l>
	<l>शब्दं स्मरति तेनासावाकारः सम्प्रतीयते</l>
      </lg>
      <lg xml:id="SNV.223" n="223">
	<l>नित्यं सत्सु तथा लोके रूपादिषु घटे पृथक्</l>
	<l>चक्षुराद्यनुरोधेन संवित्तिर्व्यवतिष्ठते</l>
      </lg>
      <lg xml:id="SNV.224" n="224">
	<l>एवमेव घटत्वादौ सर्वान्प्रति भवत्यपि</l>
	<l>वाचकस्मृतिभेदेन संवित्तिर्व्यवतिष्ठते</l>
      </lg>
      <lg xml:id="SNV.225" n="225">
	<l>तस्माद्बहिः स्थितोऽप्यात्मा नराणां चक्षुरादिभिः</l>
	<l>प्राप्य वाप्राप्य वा बुद्धेर्विषयत्वेन कल्प्यते</l>
      </lg>
      <lg xml:id="SNV.226" n="226">
	<l>वदन्ति लौकिका यच्च यादृग्ज्ञानं तथा बहिः</l>
	<l>ते पुनर्ज्ञानसंवित्त्या तथार्थं प्रति जानते</l>
      </lg>
      <lg xml:id="SNV.227" n="227">
	<l>ग्राहकत्वेन विज्ञानं यथार्थं नः समर्पयेत्</l>
	<l>तादृगर्थः स इत्येवं तेषां वा तदुपायतः</l>
      </lg>
      <lg xml:id="SNV.228" n="228">
	<l>लैङ्गिकासत्त्वमप्राप्तैरेतैर्बाह्यार्थवादिभिः</l>
	<l>ज्ञानानुभवमुत्क्रम्य बाह्य एव प्रतीयते</l>
      </lg>
      <lg xml:id="SNV.229" n="229">
	<l>यथा लोके च तद्बुद्धिर्वाच्यमेवं परीक्षकैः</l>
	<l>न यादृगन्तराकारस्तादृग्बाह्योऽवकल्पते</l>
      </lg>
      <lg xml:id="SNV.230" n="230">
	<l>उत्पद्यमाना गृह्येत धीरर्थग्रहणे यदि</l>
	<l>पूर्वपक्षस्य किं सिद्धम्, कथं चार्थान्तरं वदेत्</l>
      </lg>
      <lg xml:id="SNV.231" n="231">
	<l>बाह्यार्थवादिनं ब्रूते भवान्किं नैवमिच्छति</l>
	<l>प्रतिबन्धो न तस्यास्ति गृह्णात्यर्थान्तरं यदा</l>
      </lg>
      <lg xml:id="SNV.232" n="232">
	<l>उत्तरं ग्रहकाभावाल्लिङ्गाभावाच्च नास्ति नः</l>
	<l>तदा ग्रहणमित्येतत्, अन्यतर्केषु चोच्यते</l>
      </lg>
      <lg xml:id="SNV.233" n="233">
	<l>तेषु तर्केषु विज्ञानमर्थकालेऽवगम्यते</l>
	<l>तथा सत्यर्थनाशः स्यादित्येतदुपदिश्यते</l>
      </lg>
      <lg xml:id="SNV.234" n="234">
	<l>नन्वित्येतदसम्बद्धं परेष्टस्यैव चोदनात्</l>
	<l>पौर्वाप्र्यविभागोऽपि प्रागुक्तेन विरुध्यते</l>
      </lg>
      <lg xml:id="SNV.235" n="235">
	<l>क्षणिकत्वेन युक्तं स्याज्ज्ञातत्वमथ चेत्तदा</l>
	<l>भूतकालाश्रयाद्ब्रूयाद्, पृथोक्तस्य पुनर्वचः</l>
      </lg>
      <lg xml:id="SNV.236" n="236">
	<l>अत्रापि न स्वसिद्धान्तमूचे व्याजात्परस्य तु</l>
	<l>भ्रान्तत्वादन्यथा पक्षं गृहीत्वेति स्म पृच्छति</l>
      </lg>
      <lg xml:id="SNV.237" n="237">
	<l>सहोत्पत्त्युपलब्धा हि ज्ञानस्यैकान्ततः स्थितिः</l>
	<l>प्रागूर्ध्वं वार्थसंवित्तेर्युगपद्वेति चिन्त्यते</l>
      </lg>
      <lg xml:id="SNV.238" n="238">
	<l>एवं चार्थस्य संवित्तेः पश्चाज्ज्ञानावबोधनम्</l>
	<l>ब्रवीतु नूनमेतस्य पश्चादुत्पद्यतेऽपि तत्</l>
      </lg>
      <lg xml:id="SNV.239" n="239">
	<l>न चैतच्छक्त्यते तस्मादुत्पत्तेरपकर्षणम्</l>
	<l>करोमि तावत्तत्काला संवित्तिरपि सेत्स्यति</l>
      </lg>
      <lg xml:id="SNV.240" n="240">
	<l>प्राक्च तद्ग्रहणे सिद्धे बाह्याभ्यन्तरयोर्ध्रुवम्</l>
	<l>विवेकादर्शनम्, तस्मादिदम्, पूर्वं च चोदितम्</l>
      </lg>
      <lg xml:id="SNV.241" n="241">
	<l>युगपद्गृह्यमाणेऽपि नाकारोऽर्थस्य लक्ष्यते</l>
	<l>तस्मादर्थस्य संवित्तिः पूर्वं यत्नेन साध्यते</l>
      </lg>
      <lg xml:id="SNV.242" n="242">
	<l>यस्त्वेतस्योत्तरो ग्रन्थः प्रागेवासौ निरूपितः</l>
	<l>न त्वेतत्साधनं साक्षात्पूर्वं बुद्धेरबोधने</l>
      </lg>
      <lg xml:id="SNV.243" n="243">
	<l>न परामृश्यतेऽर्थात्मा ज्ञातोऽप्यज्ञातवद्यतः</l>
	<l>तसान्न ग्रहणं पूर्वं बुद्धेः किं केन सङ्गतम्</l>
      </lg>
      <lg xml:id="SNV.244" n="244">
	<l>अतः पूर्वोपलब्ध्या यो बुद्ध्याकारोऽत्र वाञ्छितः</l>
	<l>तन्निराकरणेनैव फलत्वाद्ग्रन्थवर्णना</l>
      </lg>
      <lg xml:id="SNV.245" n="245">
	<l>कामं बुद्धेरिति त्वेतदर्थाधीनत्वमुच्यते</l>
	<l>न चार्थरूपाद्भेदेन धियामस्ति निरूपणम्</l>
      </lg>
      <lg xml:id="SNV.246" n="246">
	<l>पररूपनिरूप्यं च न मेयं मृगतोयवत्</l>
	<l>असद्ग्राह्यानुसारेण ज्ञानसंवेद्यता तव</l>
      </lg>
      <lg xml:id="SNV.247" n="247">
	<l>स्वच्छत्वात्तु स्वरूपस्य कल्पिता ग्राह्यता धियाम्</l>
	<l>वासनोपप्लवात्तेन न मेयं पारमार्थिकम्</l>
      </lg>
      <lg xml:id="SNV.248" n="248">
	<l>निमित्तनियतत्वं तु समानमुभयोरपि</l>
	<l>निजशक्त्यनुसारित्वाज्ज्ञानबाह्यार्थवादिनोः</l>
      </lg>
      <lg xml:id="SNV.249" n="249">
	<l>तन्त्वर्थैरपि कस्माद्वः क्रियते केवलः पटः</l>
	<l>नारभ्यते घटः किं तैर्मृत्पिण्डार्थेन वा पटः</l>
      </lg> 
      <lg xml:id="SNV.250" n="250">
	<l>तन्तुमृत्पिण्डविज्ञाने ह्यनुयोज्ये मते यदि</l>
	<l>अर्थपर्यनुयोगोऽपि तद्वदेव प्रसज्यते</l>
      </lg>
      <lg xml:id="SNV.251" n="251">
	<l>अर्थारम्भव्यवस्था चेत्सामर्थ्यनियमाश्रया</l>
	<l>ज्ञानारम्भव्यवस्थायां सामर्थ्यं केन वार्यते</l>
      </lg>
      <lg xml:id="SNV.252" n="252">
	<l>तस्माद्यत्रोभयोर्दोषः परिहारोऽपि वा समः</l>
	<l>नैकः पर्यनुयोक्तव्यस्तादृगर्थविचारणे</l>
      </lg>
      <lg xml:id="SNV.253" n="253">
	<l>देशकालनिमित्तानि व्यञ्जकान्यर्थवादिनः</l>
	<l>शक्तीनां कारणस्थानां स्वकार्यनियमं प्रति</l>
      </lg>
      <lg xml:id="SNV.254" n="254">
	<l>शक्तयोऽपि च भावानां कार्यार्थापत्तिल्पिताः</l>
	<l>प्रसिद्धाः पारमार्थिक्यः प्रतिकार्यं व्यव्स्थिताः</l>
      </lg>
      <lg xml:id="SNV.255" n="255">
	<l>भवतस्तु न विज्ञानाद्भिन्नाभिन्ना निरूप्यते</l>
	<l>शक्तिः संवृतिसद्भावमुत्सृज्य परमार्थतः</l>
      </lg>
      <lg xml:id="SNV.256" n="256">
	<l>वासनैव च युष्माभिः शक्तिशब्देन गीयते</l>
	<l>निमित्तनियतत्वं च वासनाया यदुच्यते</l>
      </lg>
      <lg xml:id="SNV.257" n="257">
	<l>तस्याश्चासम्भवेनैतदपारार्थ्याच्च दुर्लभम्</l>
	<l>देशकालनिमित्तादि न च तेऽस्ति नियामकम्</l>
      </lg>
      <lg xml:id="SNV.258" n="258">
	<l>मत्वैतदपि चेत्याह भाष्यकारः परं प्रति</l>
	<l>तस्मादपरिहारोऽयं तन्तुभ्यस्ते यथा पटः</l>
      </lg>
      <lg xml:id="SNV.259" n="259">
	<l>तथा मे तन्तुबुद्धिभ्यः पटबुद्धिरितीदृशः</l>
	<l>एवमाद्यप्रमाणाभ्यां न तावद्बाह्यशून्यता</l>
      </lg>
      <lg xml:id="SNV.260" n="260">
	<l>आगमस्य तु नैवेह व्यापारः अतोऽन्यथापि वा</l>
	<l>नोपमा सदृशाभावात्, नार्थापत्तिर्विपर्ययात्</l>
      </lg>
      <lg xml:id="SNV.261" n="261">
	<l>तस्मादभावगम्यत्वं शून्यतायाः स्थितं हि नः</l>
	<l>एवं प्रमाणतोऽसिद्धा यैः प्रमेयाश्रयोच्यते</l>
	<l>बाह्यस्याणुसमूहादेर्ग्राह्यस्यासम्भवेक्षणात्</l>
      </lg>
      <lg xml:id="SNV.263" n="263">
	<l>तैरान्तरासम्भवतो यथोक्ताद्ज्ञेयत्वमन्यस्य बलादुपेयम्</l>
	<l>ग्राह्या न चेष्टाः परमाणवोऽतः सत्यः समूहः प्रतिपादनीयः</l>
      </lg>
      <lg xml:id="SNV.264" n="264">
	<l>इति बहिर्विषयप्रतिपादनाद्तदभावकृता मतिसंवृतिः</l>
	<l>उभयतत्त्वविदां परमार्थतः, क्षममिदं धुरि धर्मविचारणे</l>
      </lg>
    </div>

    <div n="AMP">
      <head>औत्त्पत्तिकसूत्र अनुमानपरिच्छेद (अम्प्)</head>
      <lg xml:id="AMP.1" n="1">
	<l>प्रत्यक्षाव्यभिचारित्वादेवंलक्षणकं च यत्</l>
	<l>प्रसिद्धमनुमानादि न परीक्ष्यं तदप्यतः</l>
      </lg>
      <lg xml:id="AMP.2" n="2">
	<l>प्रमाता ज्ञातसम्बन्धः एकदेश्यथ वोच्यते</l>
	<l>कर्मधारयपक्षो वा सम्बन्धिन्येकदेशता</l>
      </lg>
      <lg xml:id="AMP.3" n="3">
	<l>द्वयं वा ज्ञातसम्बन्धमुपलब्धं परस्परम्</l>
	<l>तस्यैकदेशशब्दाभ्यामुच्येते समुदायिनौ</l>
      </lg>
      <lg xml:id="AMP.4" n="4">
	<l>सम्बन्धो व्याप्तिरिष्टात्र लिङ्गाधर्मस्य लिङ्गिना</l>
	<l>व्याप्यस्य गमकत्वं च व्यापकं गम्यमिष्यते</l>
      </lg>
      <lg xml:id="AMP.5" n="5">
	<l>यो यस्य देशकालाभ्यां समो न्यूनोऽपि वा भवेत्</l>
	<l>स व्याप्यो व्यापकस्तस्य समो वाभ्यधिकोऽपि वा</l>
      </lg>
      <lg xml:id="AMP.6" n="6">
	<l>तेन व्याप्ये गृहीतेऽर्थे व्यापकस्तस्य गृह्यते</l>
	<l>न ह्यन्यथा भवत्येषा व्याप्यव्यापकता तयोः</l>
      </lg>
      <lg xml:id="AMP.7" n="7">
	<l>व्यापकत्वगृहीतस्तु व्याप्यो यद्यपि वस्तुतः</l>
	<l>आधिक्येऽप्यविरुद्धत्वाद्व्याप्यं न प्रतिपादयेत्</l>
      </lg>
      <lg xml:id="AMP.8" n="8">
	<l>विस्पष्टं दृष्टमेत्च्च गोविषाणित्वयोर्मितौ</l>
	<l>व्याप्यत्वाद्गमिका गावो व्यापिका न विषाणिता</l>
      </lg>
      <lg xml:id="AMP.9" n="9">
	<l>तेन यत्राप्युभौ ध्र्मौ व्याप्यव्यापकसम्मतौ</l>
	<l>तत्रापि व्याप्यतैव स्यादङ्गं न व्यापिता मितेः</l>
      </lg>
      <lg xml:id="AMP.10" n="10">
	<l>तेन धर्म्यन्तरेष्वेषा यस्य येनैव यादृशी</l>
	<l>देशे यावति काले वा व्याप्यता प्राङ् निरूपिता</l>
      </lg>
      <lg xml:id="AMP.11" n="11">
	<l>तस्य तावति तादृक्स दृष्टो धर्म्यन्तरे पुनः</l>
	<l>व्याप्यांशो व्यापकांशस्य तथैव प्रतिपाद्कः</l>
      </lg>
      <lg xml:id="AMP.12" n="12">
	<l>भूयोदर्शनगम्या च व्याप्तिः, सामान्यधर्मयोः</l>
	<l>ज्ञायते भेदहानेन, क्व चिच्चापि विशेषयोः</l>
      </lg>
      <lg xml:id="AMP.13" n="13">
	<l>कृत्तिकोदयमालक्ष्य रोहिण्यासत्तिक्.ल्प्तिवत्</l>
	<l>व्याप्तेश्च दृश्यमानायाः कश्चिद्धर्मः प्रयोजकः</l>
      </lg> 
      <lg xml:id="AMP.14" n="14">
	<l>अस्मिन्सत्यमुना भाव्यमिति शक्त्या निरूप्यते</l>
	<l>अन्ये परप्रयुक्तानां व्याप्तीनामुपजीवकाः</l>
      </lg>
      <lg xml:id="AMP.15" n="15">
	<l>तैर्दृष्टैरपि नैवेष्टा व्यापकांशावधारणा</l>
	<l>ये तु तानपि विस्रब्धं साध्यसिद्ध्यौ प्रयुञ्जते</l>
      </lg>
      <lg xml:id="AMP.16" n="16">
	<l>सुलभैः प्रतिहेत्वादिदोषैर्भ्राम्यन्ति ते चिरम्</l>
	<l>तेष्वागमविरुद्धत्वं स्वयं चेष्टविघातिता</l>
      </lg>
      <lg xml:id="AMP.17" n="17">
	<l>अलौकिकविवादाश्च वर्ण्यस्ते हैतुकैस्ततः</l>
	<l>निषिद्धित्वेन हिंसानामधर्मत्वं प्रयुज्यते</l>
      </lg>
      <lg xml:id="AMP.18" n="18">
	<l>तदभावे न तत्सिद्धिर् हिंसात्वादप्रयोजकात्</l>
	<l>हेतुद्वयप्रयुक्ते च मिथ्यात्वे सर्वबुद्धिषु</l>
      </lg>
      <lg xml:id="AMP.19" n="19">
	<l>ज्ञानत्वोत्पत्तिमत्त्वादिसाधको नप्रयोजकः</l>
	<l>त्रैवर्णिकप्रयुक्ता च यागादेः स्वर्गहेतुता</l>
      </lg>
      <lg xml:id="AMP.20" n="20">
	<l>न मनुष्यत्वमात्रेण शूद्रस्थेन प्रयुज्यते</l>
	<l>कृतसावयवत्वादिप्रयुक्ता च निआशिता</l>
      </lg>
      <lg xml:id="AMP.21" n="21">
	<l>प्रयत्नानन्तरज्ञानसदृशैर्न प्रयुज्यते</l>
	<l>जातिमत्त्वेन्द्रियत्वादि वस्तुसन्मात्रबन्धनम्</l>
      </lg>
      <lg xml:id="AMP.22" n="22">
	<l>शदानित्यत्वसिद्ध्यर्थं को वदेद्यो न तार्किकः</l>
	<l>तस्माद्य एव यस्यार्थो दृष्टः साधनशक्तितः</l>
      </lg>
      <lg xml:id="AMP.23" n="23">
	<l>स एव गमकस्तस्य न प्रसङ्गान्वितोऽपि यः</l>
	<l>उपात्तश्चैकदेशाभ्यां धर्म्यप्यत्रैकदेशता</l>
      </lg>
      <lg xml:id="AMP.24" n="24">
	<l>अपारार्थ्ये हि धूमादेः स्वरूपैर्नैकदेशता</l>
	<l>स एव चोभयातमायं गम्यो गमक एव वा</l>
      </lg>
      <lg xml:id="AMP.25" n="25">
	<l>असिद्धेनैकदेशेन गम्यः सिद्धेन बोधकः</l>
	<l>अतः पृथगभिन्नो वाप्रयोक्त्णां विवक्षय</l>
      </lg>
      <lg xml:id="AMP.26" n="26">
	<l>अनित्यः कृतको यस्माद्धूमवानग्निमानिति</l>
	<l>धर्म्यभिन्नमुपादानम्, भेदोऽत्राग्निरितीदृशे</l>
      </lg>
      <lg xml:id="AMP.27" n="27">
	<l>एकदेशविशिष्टश्च धर्म्येवात्रानुमीयते</l>
	<l>न हि तन्निरपेक्षत्वे सम्भवत्यनुमेयता</l>
      </lg>
      <lg xml:id="AMP.28" n="28">
	<l>न धर्ममात्रं सिद्धत्वात्, तथा धर्मी, तथोभयम्</l>
	<l>व्यस्तं वापि समस्तं वा स्वातन्त्र्येणानुमीयते</l>
      </lg>
      <lg xml:id="AMP.29" n="29">
	<l>एकदेशस्य लिङ्गत्वं साध्येनानुगमोऽस्य च</l>
	<l>द्वय्ं च न स्यादिष्टं सत्पक्षेष्वेषु यथाक्रमम्</l>
      </lg>
      <lg xml:id="AMP.30" n="30">
	<l>अनित्यत्वादयो धर्माः कृतकत्वादयो न हि</l>
	<l>ध्वनिनानुगमो नैषां नोभयस्योभयेन वा</l>
      </lg>
      <lg xml:id="AMP.31" n="31">
	<l>सम्बन्धोऽप्यनुपादानान्नाम्ना षष्ठ्यापि वा मितौ</l>
	<l>न चाप्यनुगमस्तेन लिङ्गस्येह निदर्श्यते</l>
      </lg>
      <lg xml:id="AMP.32" n="32">
	<l>न चाकारद्वयं तस्य साध्यसाधनभाग्भवेत्</l>
	<l>तस्मदर्थगृहीतत्वान्मतुबर्थस्य गम्यता</l>
      </lg>
      <lg xml:id="AMP.33" n="33">
	<l>न स्वान्तन्त्र्येण मन्तव्या, यथा दण्ड्यादिशब्दतः</l>
	<l>विशीष्टार्थप्रतीतौ स्यात्सम्बन्धो नान्तरीयकः</l>
      </lg>
      <lg xml:id="AMP.34" n="34">
	<l>विशेषणविशेष्यत्वमापन्नौ द्वाविमावतः</l>
	<l>गम्यौ, अङ्गाङ्गिभावस्तु कैश्चिदिष्टो विकल्पतः</l>
      </lg>
      <lg xml:id="AMP.35" n="35">
	<l>सर्वथा धर्मिणो धर्मो धर्मेण त्ववगम्यते</l>
	<l>विशेषणविशेष्यत्वे न विशेषोऽवधार्यते</l>
      </lg>
      <lg xml:id="AMP.36" n="36">
	<l>तत्रोतरं वदन्त्यन्ये यदि धर्मी विशेषणम्</l>
	<l>हेतुधर्मेण समन्धस्तस्याप्राधान्यतः स्फुटः</l>
      </lg>
      <lg xml:id="AMP.37" n="37">
	<l>प्रधानत्वाद्धि धर्मेण सम्बन्धो वाक्यतो भवेत्</l>
	<l>तत्रासम्भवतः पश्चात्कल्प्योऽसौ धर्मिना सह</l>
      </lg>
      <lg xml:id="AMP.38" n="38">
	<l>ध्वनेरित्यथ वा वाच्यम्, अन्वयस्य तु दर्शने</l>
	<l>भेदोपात्तस्य धर्मस्य गुणाभावो न दुष्यति</l>
      </lg>
      <lg xml:id="AMP.39" n="39">
	<l>अग्नेर्देशविशिष्टत्वे न चैतत्पक्षलक्षणम्</l>
	<l>विशिष्टतास्य देशेन भवेदेवम्प्रकारिका</l>
      </lg>
      <lg xml:id="AMP.40" n="40">
	<l>योऽग्निः सोऽस्ति क्व चिद्देशे यो दृष्टो यत्र तत्र वा</l>
	<l>अग्निः पूर्वानुभूतो वा देशमात्रेण सङ्गतः</l>
      </lg>
      <lg xml:id="AMP.41" n="41">
	<l>योऽग्निः सोऽनेन युक्तो वा यो दृष्टोऽनेन सोऽथ वा</l>
	<l>योऽयं स देशमात्रेण युक्तः, पूर्वेण वाप्ययम्</l>
      </lg>
      <lg xml:id="AMP.42" n="42">
	<l>एतद्देशविशिष्टो वा योऽयमग्निरिति, इह तु</l>
	<l>पूर्वयोः सिद्धसाध्यत्वं परेषु स्याद्विरुद्धता</l>
      </lg> 
      <lg xml:id="AMP.43" n="43">
	<l>व्याप्तिरेतेन देशेन सर्वाग्नीनां न युज्यते</l>
	<l>नापि पूर्वस्य, नाप्येष वह्निः सर्वैर्विशिष्यते</l>
      </lg>
      <lg xml:id="AMP.44" n="44">
	<l>देशैः, पूर्वेण वाप्यस्य न देशेन विशेष्यता</l>
	<l>एतद्देशविशिष्टोऽयमित्येतत्कथ्यते कथम्</l>
      </lg>
      <lg xml:id="AMP.45" n="45">
	<l>यदा देशानपेक्षोऽग्निर्नायमित्यवधार्यते</l>
	<l>अग्नेः पूर्वतरं चात्र देश एवावधार्यते</l>
      </lg>
      <lg xml:id="AMP.46" n="46">
	<l>तज्ज्ञानकालबुद्धश्च न देशः स्याद्विशेषणम्</l>
	<l>देशस्य पर्वतादेस्तु स्वरूपे पावकादृते</l>
      </lg>
      <lg xml:id="AMP.47" n="47">
	<l>गृहीतेऽग्निविशिष्टस्य पुनर्ज्ञानं न दुष्यति</l>
	<l>तस्माद्धर्मविशिष्टस्य धर्मिणः स्यात्प्रमेयता</l>
      </lg>
      <lg xml:id="AMP.48" n="48">
	<l>सा देशस्याग्नियुक्तस्य, धूमस्यान्यैश्च कल्पिता</l>
	<l>ननु शब्दवदेव स्याल्लिङ्गम्यं विशिषणम्</l>
      </lg>
      <lg xml:id="AMP.49" n="49">
	<l>नैवम्, न ह्यत्र लिङ्गस्य शक्त्यनेकत्वकल्पना</l>
	<l>न च तस्यानुमेयत्वम्, विशेष्यश्चावधारितः</l>
      </lg>
      <lg xml:id="AMP.50" n="50">
	<l>विशिष्टत्वेन चाज्ञानात्तन्मात्रस्यानुमेयता</l>
	<l>ननु धूमविशेष्यत्वे हेतोः पक्षैकदेशता</l>
      </lg>
      <lg xml:id="AMP.51" n="51">
	<l>नैतदस्ति, विशेषे हि साध्ये सामान्यहेतुता</l>
	<l>धूमतज्जानसम्बन्धस्मृतिप्रामाण्यकल्पने</l>
      </lg>
      <lg xml:id="AMP.52" n="52">
	<l>फलेन विषयैकत्वं तद्व्यापारात्पुरोदितम्</l>
	<l>प्रमेयधीप्रमाणत्वं भाष्यकारस्तु मन्यते</l>
      </lg>
      <lg xml:id="AMP.53" n="53">
	<l>प्रत्यक्षानियमोक्तश्च सर्वत्रैवानुषज्यते</l>
	<l>अनुमानगृहीतस्य तेनैव प्रतिपादनम्</l>
      </lg>
      <lg xml:id="AMP.54" n="54">
	<l>परेभ्यो वाञ्छता वाच्यः पूर्वपक्षो यथोदितः</l>
	<l>तत्र धर्मिणमुद्दिश्य साध्यधर्मो विधीयते</l>
      </lg>
      <lg xml:id="AMP.55" n="55">
	<l>नियमस्तद्विपक्षाच्च कल्प्यते नाविरोधिनः</l>
	<l>असन्निकृष्टवाचा च द्वयमत्र जिहासितम्</l>
      </lg>
      <lg xml:id="AMP.56" n="56">
	<l>ताद्रूप्येण परिच्छित्तिस्तद्विपर्ययतोऽपि च</l>
	<l>प्रमितस्य प्रमाणे हि नापेक्षा जायते पुनः</l>
      </lg>
      <lg xml:id="AMP.57" n="57">
	<l>ताद्रूप्येण परिच्छिन्ने प्रमाणं निष्फलं परम्</l>
	<l>वैपरीत्यपरिच्छिन्ने नावकाशः परस्य तु</l>
      </lg>
      <lg xml:id="AMP.58" n="58">
	<l>मूले तस्य ह्यनुत्पन्ने पूर्वेण विषयो हृतः</l>
	<l>प्रत्यक्षादेश्च षट्कस्य येनैवार्थोऽवधारितः</l>
      </lg>
      <lg xml:id="AMP.59" n="59">
	<l>तेनैवोत्तरबाधः स्याद्, विकल्पादेरसम्भवात्</l>
	<l>अग्राह्यता तु शब्दादेः प्रत्यक्षेण विरुध्यते</l>
      </lg>
      <lg xml:id="AMP.60" n="60">
	<l>तेषामश्रावणत्वादि विरुद्धमनुमानतः</l>
	<l>न हि श्रावणता नाम प्रत्यक्षेणावगम्यते</l>
      </lg>
      <lg xml:id="AMP.61" n="61">
	<l>सान्वयव्यतिरेकाभ्यां गम्यते बधिरादिषु</l>
	<l>त्रिधा शब्दविरोधः स्यात्प्रतिज्ञादिविभागतः</l>
      </lg>
      <lg xml:id="AMP.62" n="62">
	<l>प्रतिज्ञापूर्वसञ्जल्पसर्वलोकप्रसिद्धितः</l>
	<l>यावज्जीवमहं मौनीत्युक्तिमात्रेण बाध्यते</l>
      </lg>
      <lg xml:id="AMP.63" n="63">
	<l>सर्ववाक्यमृषात्वे तु धर्मोक्त्यैवात्मबाधनम्</l>
	<l>धर्म्युक्त्याहं यतो जातः सा वन्ध्या जननी मम</l>
      </lg>
      <lg xml:id="AMP.64" n="64">
	<l>बौद्धस्य शब्दनित्यत्वं पूर्वोपेतेन बाध्यते</l>
	<l>चन्द्रशब्दाभिधेयत्वं शशिनो यो निषेधति</l>
      </lg>
      <lg xml:id="AMP.65" n="65">
	<l>स सर्वलोकसिद्धेन चन्द्रज्ञानेन बाध्यते</l>
	<l>ज्ञातगोगवयाकारं प्रति यः साधयेदिदम्</l>
      </lg>
      <lg xml:id="AMP.66" n="66">
	<l>न गोर्गवयसादृश्यं तस्य बाधोपमानतः</l>
	<l>गेहावगतनास्तित्वो जीवंश्चैत्रो यदा बहिः</l>
      </lg>
      <lg xml:id="AMP.67" n="67">
	<l>नास्तीति साध्यते बाधस्तत्रार्थापत्तितो भवेत्</l>
	<l>अग्नावदाहके साध्ये शब्दे चानभिधायके</l>
      </lg>
      <lg xml:id="AMP.68" n="68">
	<l>श्रोत्रादिनास्तितायां च शब्दानित्यत्वसाधने</l>
	<l>श्रुतार्थापत्तिबाधोऽत्र यदाप्तोक्तिनिवारिते</l>
      </lg>
      <lg xml:id="AMP.69" n="69">
	<l>दिवाभुजौ निषिध्येत हेतुना रात्रिभोजनम्</l>
	<l>शशशृङ्गादिसद्भावविरोधोऽनुपलब्धितः</l>
      </lg>
      <lg xml:id="AMP.70" n="70">
	<l>एवं च धर्मसम्बन्धबाधस्तावदुदाहृतः</l>
	<l>धर्मधर्म्युभयेषां च स्वरूपस्वविशेषयोः</l>
      </lg>
      <lg xml:id="AMP.71" n="71">
	<l>श्रुत्यर्थाक्षिप्तयोर्वाक्ये वाच्यः सर्वप्रमाणकः</l>
	<l>तृणादिविक्रियाहेतोरग्निमद्धिमसाधने</l>
      </lg> 
      <lg xml:id="AMP.72" n="72">
	<l>प्रत्यक्षावगताच्छैत्यात्तद्विशेषोत्थबाधनम्</l>
	<l>अधर्मो विहितो दुःखं करोत्यल्पमितीह तु</l>
      </lg>
      <lg xml:id="AMP.73" n="73">
	<l>विहितत्वादधर्मस्य स्वरूपस्यैव बाधनम्</l>
	<l>तथा दुःखनिमित्तत्वं विशेषस्तस्य बाध्यते</l>
      </lg>
      <lg xml:id="AMP.74" n="74">
	<l>अयथार्था धियः सर्वाः इत्युक्ते द्वयबाधनम्</l>
	<l>स्वरूपस्वविशेषाभ्याम्, तद्धीमिथ्यात्वसाधनात्</l>
      </lg>
      <lg xml:id="AMP.75" n="75">
	<l>क्षणिकात्यन्तमिथ्यात्वे विशेषौ च द्वयोरिह</l>
	<l>दर्शनादेकदेशस्येत्यनेनैतद्व्युदस्यते</l>
      </lg>
      <lg xml:id="AMP.76" n="76">
	<l>यत्रैकस्योभयोर्वापि संशयाधीविपर्ययाः</l>
	<l>शैत्यान्न दाहको बह्निश्चाक्षुषत्वादनित्यता</l>
      </lg>
      <lg xml:id="AMP.77" n="77">
	<l>शब्दस्येत्येवमादौ तु द्वयोः सिद्धो विपर्ययः</l>
	<l>कृतकत्वगुणत्वादौ परोक्ते याज्ञिकं प्रति</l>
      </lg>
      <lg xml:id="AMP.78" n="78">
	<l>स्वोक्ते चैवम्प्रकारे स्यादसिद्धोऽन्यतरस्य तु</l>
	<l>बाष्पादिभावसन्दिग्धो द्वयोरन्यतरस्य वा</l>
      </lg>
      <lg xml:id="AMP.79" n="79">
	<l>धूमस्त्रिधाप्यसिद्धः स्यात्, एवं तावत्स्वरूपतः</l>
	<l>एत एव प्रकाराः स्युराश्रयासिद्धिकल्पने</l>
      </lg>
      <lg xml:id="AMP.80" n="80">
	<l>ज्ञातेऽपि हि स्वरूपेण नातद्धर्मेऽस्ति हेतुता</l>
	<l>सर्वत्र दृष्टकार्यत्वादात्मा सर्वगतस्त्विति</l>
      </lg>
      <lg xml:id="AMP.81" n="81">
	<l>बौद्धं प्रत्याश्रयासिद्धः, लौकिकादेस्तु संशयः</l>
	<l>बाङ्मात्रासिद्धिमात्रेण व्यवहाराप्रकल्पनात्</l>
      </lg>
      <lg xml:id="AMP.82" n="82">
	<l>द्वाभ्यां योऽसत्त्वतो ज्ञातस्तद्वचो दूषणं मतम्</l>
	<l>इतरत्साधनं तु स्याद्वादिना यदि साध्यते</l>
      </lg>
      <lg xml:id="AMP.83" n="83">
	<l>निराकरणसिद्धौ वा दूषणं प्रतिवादिनः</l>
	<l>सन्देहविपरीतत्वहेतू चात्र निराकृतौ</l>
      </lg>
      <lg xml:id="AMP.84" n="84">
	<l>ज्ञातसम्बन्धवचनात्, त्रयः संशयहेतवः</l>
	<l>सन्साध्ये तदभावे वा द्वाभ्यां व्यावृत्त एव च</l>
      </lg>
      <lg xml:id="AMP.85" n="85">
	<l>द्वौ विरुद्धार्थसम्बद्धौ यावेकत्रैकदेशिनि</l>
	<l>प्रमेयानित्यतामूर्तिधर्माः साधारणा द्वयोः</l>
      </lg>
      <lg xml:id="AMP.86" n="86">
	<l>नित्यायत्नोत्थयत्नोत्थानित्येषु द्विरनित्यतः</l>
	<l>नित्या भूर्गन्धवत्त्वेन स्यादसाधारणस्त्वयम्</l>
      </lg>
      <lg xml:id="AMP.87" n="87">
	<l>निश्चयैकाङ्गवैकल्यादेष संशयकारणम्</l>
	<l>साधारणो यथा दृष्टो बुद्धिद्वयनिमित्तकः</l>
      </lg>
      <lg xml:id="AMP.88" n="88">
	<l>विरुद्धैकानवाप्तेश्च संशये कारणं मतम्</l>
	<l>अत्रासाधारणो नास्ति तदभावमुखेन तु</l>
      </lg>
      <lg xml:id="AMP.89" n="89">
	<l>द्वयासत्त्वविरोधाच्च मतः संशयकारणम्</l>
	<l>सन्दिग्धहेतुता चैषां विषयापेक्षयोच्यते</l>
      </lg>
      <lg xml:id="AMP.90" n="90">
	<l>निर्णयस्यापि हेतुत्वं दृष्टं साध्यान्तरे यतः</l>
	<l>व्यवच्छेदान्वयौ लब्ध्वा, निष्क्रियादावमूर्तिवत्</l>
      </lg>
      <lg xml:id="AMP.91" n="91">
	<l>क्षित्येकदेशसिद्धत्वे गन्धवत्त्वस्य हेतुता</l>
	<l>यत्राप्रत्यक्षता वायोररूपत्वेन साध्यते</l>
      </lg>
      <lg xml:id="AMP.92" n="92">
	<l>स्पर्शात्प्रत्यक्षता वासौ विरुद्धाव्यभिचारिता</l>
	<l>के चिज्जात्यन्तरं चैनां वर्णयन्त्यपरे पुनः</l>
      </lg>
      <lg xml:id="AMP.93" n="93">
	<l>साधारणत्वमंशेन समस्तं वाप्यनन्वयम्</l>
	<l>प्रतिज्ञा यत्र बाध्येत पूर्वोक्तैर्यस्य साधनैः</l>
      </lg>
      <lg xml:id="AMP.94" n="94">
	<l>तत्पराजयतः कार्यो निर्णयो बाधवर्जनात्</l>
	<l>क्व चित्संशयहेतू यौ प्रत्येकत्वेन लक्षितौ</l>
      </lg>
      <lg xml:id="AMP.95" n="95">
	<l>सङ्घाते निर्णयस्ताभ्यामूर्ध्वताकाकवत्त्ववत्</l>
	<l>प्रत्येकं संहतौ वापि गमकावविरोधिनौ</l>
      </lg>
      <lg xml:id="AMP.96" n="96">
	<l>तस्माद्भिन्नौ विरुद्धार्थौ हेतू चात्र निदर्शितौ</l>
	<l>षोढा विरुद्धतामाहुश्चतुर्द्धा वैकधापि वा</l>
      </lg>
      <lg xml:id="AMP.97" n="97">
	<l>श्रुत्यर्थोक्तस्य बाधायां प्रतिज्ञार्थस्य हेतुना</l>
	<l>नित्यत्वे कृतकत्वस्य धर्मबाधाद्विरुद्धता</l>
      </lg>
      <lg xml:id="AMP.98" n="98">
	<l>बाधो धर्मविशेषस्य यदा त्वेवं प्रयुज्यते</l>
	<l>अर्थवच्छब्दरूपं स्यात्प्राक्सम्बन्धावधारणात्</l>
      </lg>
      <lg xml:id="AMP.99" n="99">
	<l>विभक्तिमत्त्वात्पश्चाद्वत्स्वरूपेणेति चाश्रिते</l>
	<l>अस्वरूपार्थयोगस्तु पश्चाच्छब्दस्य दृश्यते</l>
      </lg>
      <lg xml:id="AMP.100" n="100">
	<l>तेन प्रागपि सम्बन्धादस्वरूपार्थता भवेत्</l>
	<l>इहप्रत्ययहेतुत्वाद्द्रव्यादेर्व्यतिरिच्यते</l>
      </lg> 
      <lg xml:id="AMP.101" n="101">
	<l>समवायो यथेहायं घट इत्यादिसङ्गतिः</l>
	<l>अत्राप्यसमवायत्वं संयोगस्येव सिध्यति</l>
      </lg>
      <lg xml:id="AMP.102" n="102">
	<l>तेन धर्मिस्वरूपस्य वैपरीत्याद्विरुद्धता</l>
	<l>यच्च सत्तावदेकत्वं समवायस्य कल्पितम्</l>
      </lg>
      <lg xml:id="AMP.103" n="103">
	<l>तत्र संयोगवद्भेदात्स्याद्विशेषविरुद्धता</l>
	<l>नित्यमात्मास्तिता कैश्चिद्यदा सौत्रान्तिकं प्रति</l>
      </lg>
      <lg xml:id="AMP.104" n="104">
	<l>साध्यतेऽवयवाभावाद्व्योमवद्द्वयबाधनम्</l>
	<l>तदोभयविशेषस्य बाधोऽयं साध्यते यदा</l>
      </lg>
      <lg xml:id="AMP.105" n="105">
	<l>पारार्थ्यं चक्षुरादीनां सङ्घाताच्छयनादिवत्</l>
	<l>शयने सङ्घपारार्थ्यं भौतिकव्याप्तहेतुके</l>
      </lg>
      <lg xml:id="AMP.106" n="106">
	<l>आत्मानं प्रति पारार्थ्यमसिद्धमिति बाधनम्</l>
	<l>असंहतपरार्थत्वे दृष्टे संहततापि च</l>
      </lg>
      <lg xml:id="AMP.107" n="107">
	<l>अनहङ्कारिकत्वं च चक्षुरादेः प्रसज्यते</l>
	<l>गमकस्यैकदेशस्य व्याप्तिर्गम्येति भाषितुम्</l>
      </lg>
      <lg xml:id="AMP.108" n="108">
	<l>साध्यसाधर्म्यवैधर्म्यदृष्टान्तः प्रतिपाद्यते</l>
	<l>तत्र हेत्वर्थमुद्दिश्य साध्योपादानमिष्यते</l>
      </lg>
      <lg xml:id="AMP.109" n="109">
	<l>उद्देश्यो व्याप्यते धर्मो व्यापकश्चेतरो मतः</l>
	<l>यद्वृत्तयोः प्राथम्यमित्याद्युद्देशलक्षणम्</l>
      </lg>
      <lg xml:id="AMP.110" n="110">
	<l>तद्वृत्तमेव कारश्च स्यादुपादेयलक्षणम्</l>
	<l>वदत्यर्थं स्वशक्त्या च शब्दो वक्त्रनपेक्षया</l>
      </lg>
      <lg xml:id="AMP.111" n="111">
	<l>साध्यहेतुत्वमर्थानां व्याप्तिशक्त्यनुरोधतः</l>
	<l>तत्राज्ञानाद्यदा वक्त सहचारविवक्षया</l>
      </lg>
      <lg xml:id="AMP.112" n="112">
	<l>विपर्ययेण वा हेतौ न व्याप्तत्वं विवक्षति</l>
	<l>विवक्षन्नपि वा शब्दं तद्योग्यं न वदेद्यदि</l>
      </lg>
      <lg xml:id="AMP.113" n="113">
	<l>घटे कृतकनाशित्वे नाशिव्याप्तं कृतेन वा</l>
	<l>न तदेष्टस्य हेतुत्वम्, स्यादनिष्टस्य चैव तत्</l>
      </lg>
      <lg xml:id="AMP.114" n="114">
	<l>तस्माद्व्याप्यत्वरूपेण वाच्यो हेतुत्वसम्मतः</l>
	<l>यदा सम्यक्प्रयुक्तेऽपि वाक्येऽर्थो न तथा भवेत्</l>
      </lg>
      <lg xml:id="AMP.115" n="115">
	<l>साध्यहेतूभयव्याप्तिशून्यत्वात्परमार्थतः</l>
	<l>नित्यो ध्वनिरमूर्त्तत्वात्कर्मवत्परमाणुवत्</l>
      </lg>
      <lg xml:id="AMP.116" n="116">
	<l>घटवद्व्योमवच्चापि, तदसद्वादिनं प्रति</l>
	<l>धर्म्यसिद्धावपि ह्येवं दृष्टान्ताभासता भवेत्</l>
      </lg>
      <lg xml:id="AMP.117" n="117">
	<l>तत्सद्भावेऽपि च व्योम्नि द्वययुक्तेऽपि कीर्तिते</l>
	<l>कर्माद्यालोचनाद्व्याप्तिर् हेतोर्नास्तीति वर्जनम्</l>
      </lg>
      <lg xml:id="AMP.118" n="118">
	<l>व्याप्त्या साधर्म्य उक्ते च न वैधर्म्यमपेक्ष्यते</l>
	<l>सहभावित्वदृष्ट्या तु यदा व्याप्तिं न लक्षयेत्</l>
      </lg>
      <lg xml:id="AMP.119" n="119">
	<l>परः साधर्म्यदृष्टान्तात्तच्च नापेक्षते यदा</l>
	<l>वक्ता वा सहभावित्वं शुद्धं तेन वदेद्यदा</l>
      </lg>
      <lg xml:id="AMP.120" n="120">
	<l>विपरीतान्वयं वापि तत्समाधित्सया तदा</l>
	<l>पूर्वज्ञानोपमर्देन वैधर्म्येणेष्टसाधनम्</l>
      </lg>
      <lg xml:id="AMP.121" n="121">
	<l>साहित्यमात्रं पूर्वोक्तं हेतोस्तत्रोपयुज्यते</l>
	<l>व्याप्यव्यापकभावो हि भावयोर्यादृगिष्यते</l>
      </lg>
      <lg xml:id="AMP.122" n="122">
	<l>तयोरभावयोस्तस्माद्विपरीतः प्रतीयते</l>
	<l>धूमभावेऽग्निभावेन व्याप्तेऽनग्निस्ततश्च्युतः</l>
      </lg>
      <lg xml:id="AMP.123" n="123">
	<l>अधूम एव विद्येतेत्येवं व्याप्यत्वमश्नुते</l>
	<l>तथानग्नावधूमेन व्याप्ते धूमस्ततच्युतः</l>
      </lg>
      <lg xml:id="AMP.124" n="124">
	<l>अन्यत्रानवकाशत्वाद्व्याप्यते ध्रुवमग्निना</l>
	<l>व्यापकौ तु यदोच्येते भावाभावौ तदा ततः</l>
      </lg>
      <lg xml:id="AMP.125" n="125">
	<l>नैव व्याप्याद्विपक्षस्य प्रच्युतिः कथिता भवेत्</l>
	<l>तस्माद्धूमेन साध्यत्वमग्नेः प्रार्थयते यदा</l>
      </lg>
      <lg xml:id="AMP.126" n="126">
	<l>तदानग्निरधूमेन व्याप्तो वाच्यः न चान्यथा</l>
	<l>अनग्न्यधूमसाहित्ये व्याप्तेर्वापि विपर्यये</l>
      </lg>
      <lg xml:id="AMP.127" n="127">
	<l>न प्रस्तुतोपकारः स्यादन्यद्वापि प्रसाध्यते</l>
	<l>यत्राप्यर्थस्य शून्यत्वं द्वाभ्यामेकेन वा भवेत्</l>
      </lg>
      <lg xml:id="AMP.128" n="128">
	<l>यदनित्यं तु तन्मूर्तमणुवद्बुद्धिवत्खवत्</l>
	<l>साध्येन व्याप्तिसिद्ध्यैव व्यतिरेकोऽत्र कथ्यते</l>
      </lg>
      <lg xml:id="AMP.129" n="129">
	<l>यस्यायं नास्त्यसौ हेतुस्तेन साध्येन नाप्यते</l>
	<l>तेन दृष्टेऽपि साहित्ये न सर्वो गम्य इष्यते</l>
      </lg> 
      <lg xml:id="AMP.130" n="130">
	<l>सहदृष्टिर्न सम्बन्धो व्याप्तिर्नैव च तावता</l>
	<l>मूर्तानित्यत्वयुक्तेऽपि तस्मादङ्गीकृते घटे</l>
      </lg>
      <lg xml:id="AMP.131" n="131">
	<l>कर्मादौ व्याप्त्यभावेन न दृष्टान्तत्वमिष्यते</l>
	<l>अशेषापेक्षितत्वाच्च सौकर्याच्चाप्यदर्शनात्</l>
      </lg>
      <lg xml:id="AMP.132" n="132">
	<l>साधने यद्यपीष्टोऽत्र व्यतिरेकोऽनुमां प्रति</l>
	<l>तावता न ह्यनङ्गत्वं युक्तिः शाब्दे हि वक्ष्यते</l>
      </lg>
      <lg xml:id="AMP.133" n="133">
	<l>बोधप्रसङ्गो भेदानां न चाव्याप्तेर्भविष्यति</l>
	<l>अस्तिसामान्यवस्त्वेषु व्यापिता तत्र गम्यताम्</l>
      </lg>
      <lg xml:id="AMP.134" n="134">
	<l>के चित्साधर्म्यदृष्टान्ते व्याप्त्यापि कथिते पुनः</l>
	<l>वैधर्म्योक्तिमपीच्छन्ति, व्यावृत्तिनियमेच्छया</l>
      </lg>
      <lg xml:id="AMP.135" n="135">
	<l>हेतौ साधर्म्यदृष्टान्तात्साध्येनैवावधारिते</l>
	<l>व्यावृत्तिः सर्वतः प्राप्ता साध्याभावे नियम्यते</l>
      </lg>
      <lg xml:id="AMP.136" n="136">
	<l>तत्तु मन्दफलं यस्मात्पक्षेऽप्येवं निरूपितम्</l>
	<l>व्यापकाभावमात्रं हि व्याप्यान्नित्यं निवर्तते</l>
      </lg>
      <lg xml:id="AMP.137" n="137">
	<l>तस्माद्यथैव शुक्लत्वे पटस्योक्ते विरोधिनाम्</l>
	<l>निवृत्तिर्न तु दैर्ध्यादेस्तथात्रापि भविष्यति</l>
      </lg>
      <lg xml:id="AMP.138" n="138">
	<l>द्वैविध्यं नोपपन्नं तु यथैव ह्यग्निधूमयोः</l>
	<l>प्रत्यक्षदृष्टः सम्बन्धो गतिप्राप्त्योस्तथैव हि</l>
      </lg>
      <lg xml:id="AMP.139" n="139">
	<l>आदित्येऽनुपलब्धिश्चेन्न देशेऽप्यधुनातने</l>
	<l>क्व चित्तत्रोपलब्धिश्चेद्देवदत्तेऽपि दृश्यताम्</l>
      </lg>
      <lg xml:id="AMP.140" n="140">
	<l>यदि धर्म्यन्तरापेक्षा तत्र सामान्यदृष्टता</l>
	<l>स्यादग्निधूमयोः सैव, तस्मादेवं प्रचक्षते</l>
      </lg>
      <lg xml:id="AMP.141" n="141">
	<l>प्रत्यक्षदृष्टसम्बन्धं ययोरेव विशेषयोः</l>
	<l>गोमयेन्धनतज्जन्यविशेषादिमतिः कृता</l>
      </lg>
      <lg xml:id="AMP.142" n="142">
	<l>तद्देशस्थेन तेनैव गत्वा कालान्तरेऽपि तम्</l>
	<l>यदाग्निर्बुध्यते, तस्य पूर्वबोधात्पुनः पुनः</l>
      </lg>
      <lg xml:id="AMP.143" n="143">
	<l>सन्दिह्यमानसद्भाववस्तुबोधात्प्रमाणता</l>
	<l>विशेषदृष्टमेतच्च लिखितं विन्ध्यवासिना</l>
      </lg>
      <lg xml:id="AMP.144" n="144">
	<l>आकृत्योरेव चैषेष्टा व्यवच्छेदेन केन चित्</l>
	<l>हेतुसाध्यव्यवस्थेति विशेषो नोपदर्शितः</l>
      </lg>
      <lg xml:id="AMP.145" n="145">
	<l>अग्निधूमान्तरत्वे च वाच्ये सामान्यतो मितौ</l>
	<l>सामान्यदृष्टमेकान्तादत्रेत्यादित्य उच्यते</l>
      </lg>
      <lg xml:id="AMP.146" n="146">
	<l>प्रत्यक्षविषयत्वं च सामान्यस्य प्रसाधितम्</l>
	<l>वस्तुत्वं च, अत्र हेतुर्वा द्वयस्याप्यभिधीयते</l>
      </lg>
      <lg xml:id="AMP.147" n="147">
	<l>धूमादग्न्यनुमानस्य वस्त्वालम्बनता भवेत्</l>
	<l>अभावान्यप्रमाणत्वात्स्वार्थे श्रोत्रादिबुद्धिवत्</l>
      </lg>
      <lg xml:id="AMP.148" n="148">
	<l>सामान्यस्य च वस्तुत्वं प्रत्यक्षग्राह्यतापि च</l>
	<l>अभावान्यप्रमेयत्वादसाधारणवस्तुवत्</l>
      </lg>
      <lg xml:id="AMP.149" n="149">
	<l>सामान्यं नानुमानेन विना यस्य प्रतीयते</l>
	<l>न च लिङ्गविनिर्मुक्तमनुमानं प्रवर्तते</l>
      </lg>
      <lg xml:id="AMP.150" n="150">
	<l>असामान्यस्य लिङ्गत्वं न च केन चिदिष्यते</l>
	<l>न चानवगतं लिङ्गं किञ् चिदस्ति प्रकाशकम्</l>
      </lg>
      <lg xml:id="AMP.151" n="151">
	<l>तस्य वाप्यनुमानेन स्यादन्येन गतिः पुनः</l>
	<l>तदुत्पत्तिश्च लिङ्गात्स्यात्सामान्यज्ञानसंहितात्</l>
      </lg>
      <lg xml:id="AMP.152" n="152">
	<l>तस्य चाप्यनुमानत्वात्भवेल्लिङ्गेन चोद्भवः</l>
	<l>अनुमानान्तरादेव ज्ञानेनैवं च कल्पने</l>
      </lg>
      <lg xml:id="AMP.153" n="153">
	<l>लिङ्गलिङ्ग्यनुमानानामानन्त्यादेकलिङ्गिनि</l>
	<l>गतिर्युगसहस्रेषु बहुष्वपि न विद्यते</l>
      </lg>
      <lg xml:id="AMP.154" n="154">
	<l>अथ सामान्यभूतेऽपि लिङ्गेऽन्यस्माद्गतिर्भवेत्</l>
	<l>प्रमाणादप्रमाणाद्वा तथा लिङ्गिगतिर्भवेत्</l>
      </lg>
      <lg xml:id="AMP.155" n="155">
	<l>एवमप्यनुमानस्य नित्योच्छेदः प्रसज्यते</l>
	<l>प्रमाणान्तरमेव स्यात्सामान्यस्यावबोधकम्</l>
      </lg>
      <lg xml:id="AMP.156" n="156">
	<l>अप्रमाणावबुद्धाद्वा लिङ्गाल्लिङ्गिनि या मतिः</l>
	<l>सापि मिथ्या भवेन्नित्यं बाष्पजाताग्निबुद्धिवत्</l>
      </lg>
      <lg xml:id="AMP.157" n="157">
	<l>नन्वप्रमाणभूतापि सम्बन्धस्मृतिरिष्यते</l>
	<l>यथा लिङ्गिगतौ हेतुस्तथा लिङ्गगतिर्भवेत्</l>
      </lg>
      <lg xml:id="AMP.158" n="158">
	<l>तत्र यत्पूर्वविज्ञानं तस्य प्रामाण्यमिष्यते</l>
	<l>तदुपस्थानमात्रेण स्मृतेः स्याच्चरितार्थता</l>
      </lg> 
      <lg xml:id="AMP.159" n="159">
	<l>न तु लिङ्गगतौ किञ् चित्प्रमाणमुपपद्यते</l>
	<l>तदभावास्मृतिश्चात्र न कथञ् चित्प्रवर्तते</l>
      </lg>
      <lg xml:id="AMP.160" n="160">
	<l>स्मार्तमेतदभेदेन विज्ञानमिति यो वदेत्</l>
	<l>तस्य वन्ध्यासुतेऽप्यस्ति नूनं स्मरणशक्तता</l>
      </lg>
      <lg xml:id="AMP.161" n="161">
	<l>न चासाधारणोऽर्थात्मा सामान्यज्ञानकारणम्</l>
	<l>यस्मान्नास्याविनाभावस्तेन दृष्टः कथञ् चन</l>
      </lg>
      <lg xml:id="AMP.162" n="162">
	<l>स्याद्वा सम्बन्धदृष्ट्यासौ सामान्यं कृतकत्ववत्</l>
	<l>न ह्यसाधारणं वस्तु पूर्वत्रेह च विद्यते</l>
      </lg>
      <lg xml:id="AMP.163" n="163">
	<l>न चाप्यव्यपदेशस्य विकल्परहितस्य च</l>
	<l>विना पूर्वानुसन्धानाल्लिङ्गत्वमुपपद्यते</l>
      </lg>
      <lg xml:id="AMP.164" n="164">
	<l>कल्प्यन्ते च विशेषा ये तेऽप्यलिङ्गमनन्वयात्</l>
	<l>एतस्मादेव हेतोः स्यात्तज्ञानस्याप्यलिङ्गता</l>
      </lg>
      <lg xml:id="AMP.165" n="165">
	<l>सामान्यरूपतायां वा तथैवानवधारणम्</l>
	<l>क्व चिद्वा दृष्टसम्बन्धे सर्वः प्रत्यायको भवेत्</l>
      </lg>
      <lg xml:id="AMP.166" n="166">
	<l>सम्बन्धानुभवोऽवश्यमेषितव्यश्च लिङ्गनः</l>
	<l>अनुमानप्रवृत्तेस्तु प्राग्ज्ञानं तत्र नास्ति ते</l>
      </lg>
      <lg xml:id="AMP.167" n="167">
	<l>न चापि वासनामात्राल्लिङ्गज्ञानस्य सम्भवः</l>
	<l>लिङ्गिज्ञानं च तद्वत्स्यात्त्रिरूपाल्लिङ्गतो न तत्</l>
      </lg>
      <lg xml:id="AMP.168" n="168">
	<l>तत्राभावस्य लिङ्गत्वं न चासावानुमानिकः</l>
	<l>प्रमाणान्तरगम्यत्वात्तत्र दोषो न जायते</l>
      </lg>
      <lg xml:id="AMP.169" n="169">
	<l>प्रत्यक्षावगताल्लिङ्गाद्यस्य लिङ्गिगतिर्भवेत्</l>
	<l>तस्य नातोऽधिकं किञ् चित्प्रार्थनीयं प्रसज्यते</l>
      </lg>
      <lg xml:id="AMP.170" n="170">
	<l>यत्राप्यनुमिताल्लिङ्गाल्लिङ्गिनि ग्रहणं भवेत्</l>
	<l>तत्रापि मौलिकं लिङ्गं प्रत्यक्षादेव गम्यते</l>
      </lg>
      <lg xml:id="AMP.171" n="171">
	<l>लिङ्गत्वं कृतकत्वादौ क्रियायाः कारकस्य वा</l>
	<l>प्रत्यक्षत्वं च तस्येष्टमिति दूरं न गम्यते</l>
      </lg>
      <lg xml:id="AMP.172" n="172">
	<l>एवं शब्दोपमानादौ सामान्याश्रयता यतः</l>
	<l>तद्दौस्स्थित्येन दौस्स्थित्यं सर्वत्रातः प्रसज्यते</l>
      </lg>
      <lg xml:id="AMP.173" n="173">
	<l>तस्मात्प्रत्यक्षपूर्वत्वं प्रमाणान्तर इष्यते</l>
	<l>प्रत्यक्षत्वं च सामान्ये नान्यथा हि गतिर्भवेत्</l>
      </lg>
      <lg xml:id="AMP.174" n="174">
	<l>प्रत्यक्षालम्बनत्वं च विशेषस्य कथं भवेत्</l>
	<l>यदा वस्त्वन्तरापेक्षः सामान्यांशः स कीर्त्यते</l>
      </lg>
      <lg xml:id="AMP.175" n="175">
	<l>रूपादयो हि सामान्यं सर्वे नीलाद्यपेक्षया</l>
	<l>स्वविशेषानपेक्ष्याथ नीलादीनां समानता</l>
      </lg>
      <lg xml:id="AMP.176" n="176">
	<l>ते चापि तावत्सामान्यं यावत्स्युः परमाणवः</l>
	<l>द्व्यणुकस्यापि यद्रूपं तद्धि साधारणं द्वयोः</l>
      </lg>
      <lg xml:id="AMP.177" n="177">
	<l>न चान्त्येन विशेषेण व्यवहारोऽस्ति कस्य चित्</l>
	<l>न च प्रत्यक्षता तस्य सङ्घाते केवलस्य वा</l>
      </lg>
      <lg xml:id="AMP.178" n="178">
	<l>भेदेनागृह्यमाणस्य नाभेदो ग्राह्यतां व्रजेत्</l>
	<l>न च भिन्नेष्वभिन्नत्वबुद्धेर्ग्राह्यत्वसम्भवः</l>
      </lg>
      <lg xml:id="AMP.179" n="179">
	<l>समुदायो न वाप्यस्ति भवतां न च सर्वदा</l>
	<l>सर्वेषामसतार्थेन प्रत्ययोत्पत्तिसम्भवः</l>
      </lg>
      <lg xml:id="AMP.180" n="180">
	<l>न चैकजातियोगेन विनास्ति समुदायता</l>
	<l>समुदायेऽपि चाणुत्वं नैतेषामपगच्छति</l>
      </lg>
      <lg xml:id="AMP.181" n="181">
	<l>सामान्यमित्यदृश्येऽपि तेन सामान्य एव नः</l>
	<l>व्यासङ्गिनी भवत्येषा धीर्विनाप्येककल्पनात्</l>
      </lg>
      <lg xml:id="AMP.182" n="182">
	<l>व्यासज्य वर्तमानस्य सामान्यस्य यथेन्द्रियैः</l>
	<l>ग्रहणं तद्वदेव स्यात्प्रतिव्यक्तिनिवेशिनः</l>
      </lg>
      <lg xml:id="AMP.183" n="183">
	<l>मीमांसकैश्च नावश्यमिष्यन्ते परमाणवः</l>
	<l>यद्बलेनोपलब्धस्य मिथ्यात्वं कल्पयेद्भवान्</l>
      </lg>
      <lg xml:id="AMP.184" n="184">
	<l>समूहरूपं प्रत्यक्षमदृश्यैः परमाणुभिः</l>
	<l>योऽपह्नुते शशस्यापि सोऽभावं शृङ्गतो वदेत्</l>
      </lg>
      <lg xml:id="AMP.185" n="185">
	<l>समूहपरमार्थत्वे स्थिते तत्सिद्धिहेतुका</l>
	<l>यदि नामावगम्येत परमाण्वस्तिता पुनः</l>
      </lg>
      <lg xml:id="AMP.186" n="186">
	<l>तस्माद्यद्गृह्यते वस्तु येन रूपेण सर्वदा</l>
	<l>तत्तथैवाभ्युपेतव्यं सामान्यमथ वेतरत्</l>
      </lg>
      <lg xml:id="AMP.187" n="187">
	<l>सत्तादिसामान्यमपेक्ष्य सर्वं गोत्वादि साधारणतामुपैति</l>
	<l>तस्मादसाधारणमक्षगम्यं वदन्न सामान्यमपह्नुवीत</l>
      </lg> 
      <lg xml:id="AMP.188" n="188">
	<l>सामान्यरुपेण न गृह्यते चेत्, किं वास्त्यसाधारणबुद्धिरत्र</l>
	<l>यद्वस्तु लोकः प्रतिपद्यतेऽस्मिन्द्विधापि तच्छक्त्यत एव वक्तुम्</l>
      </lg>
    </div>

    <div n="SBP">
      <head>औत्पत्तिकसूत्र शब्दपरिच्छेद (स्ब्प्)</head>
      <lg xml:id="SBP.1" n="1">
	<l>प्रत्यक्षादिषु वक्तव्यं शब्दमात्रस्य लक्षणम्</l>
	<l>अदतित्वरितेनेह किं शास्त्रादभिधीयते</l>
      </lg>
      <lg xml:id="SBP.2" n="2">
	<l>सामान्यलक्षणं त्यक्त्वा विशेषस्यैव लक्षणम्</l>
	<l>न शक्यं केवलं वक्तुमितोऽप्यस्य न वाच्यता</l>
      </lg>
      <lg xml:id="SBP.3" n="3">
	<l>यच्चोक्तं शब्दविज्ञानादर्थे ज्ञानमितीदृशमू</l>
	<l>अविशिष्टं विशिष्टस्य न तच्छास्त्रस्य लक्षणम्</l>
      </lg>
      <lg xml:id="SBP.4" n="4">
	<l>प्रवृत्तिर्वा निवृत्तिर्वा नित्येन कृतकेन वा</l>
	<l>पुंसां येनोपदिश्येत तच्छास्त्रमभिधीयते</l>
      </lg>
      <lg xml:id="SBP.5" n="5">
	<l>स्वरूपकथनं यत्तु कस्य चित्तत्र दृश्यते</l>
	<l>तदङ्गत्वेन तस्यापि शास्त्रत्वमवगम्यते</l>
      </lg>
      <lg xml:id="SBP.6" n="6">
	<l>भावनायां समस्तायां वाक्यादेवोपजायते</l>
	<l>प्रवृत्तिर्वा निवृत्तिर्वा तच्छास्त्रं न पदाद्यतः</l>
      </lg>
      <lg xml:id="SBP.7" n="7">
	<l>अपरीक्षामिषेणापि लक्षणानि वदन्नयम्</l>
	<l>न स्वतन्त्रोपयोगित्वनिरपेक्षाणि जल्पति</l>
      </lg>
      <lg xml:id="SBP.8" n="8">
	<l>तत्र यल्लोकवाक्यस्थं कथयेच्छब्दलक्षणम्</l>
	<l>वेदं व्याख्यातुकामस्य तन्नातीवोपयुज्यते</l>
      </lg>
      <lg xml:id="SBP.9" n="9">
	<l>प्रत्यक्षाद्युपयोगं तु वर्णमात्रादितः पुरः</l>
	<l>शास्त्रार्थज्ञानवेलायां मत्वा तल्लक्षणं कृतम्</l>
      </lg>
      <lg xml:id="SBP.10" n="10">
	<l>यत्तु गामानयेत्यादिवाक्यस्थं शब्दलक्षणम्</l>
	<l>तस्य नेहोपयोगोऽस्ति तस्माच्छास्त्रगतं कृतम्</l>
      </lg>
      <lg xml:id="SBP.11" n="11">
	<l>वेशेषश्च न सामान्यमन्तरेणास्ति कश्चन</l>
	<l>तस्मात्तमप्युदाहृत्य सामान्यं लक्षयेत्सुखम्</l>
      </lg>
      <lg xml:id="SBP.12" n="12">
	<l>सामान्यरूपमप्येतदधिकाराद्विशिष्यते</l>
	<l>चोदना चोपदेशश्च शास्त्रमेवेत्युदाहृतम्</l>
      </lg>
      <lg xml:id="SBP.13" n="13">
	<l>यथा च चोदनाशब्दो वैदिक्यामेव वर्तते</l>
	<l>शब्दज्ञानार्थविज्ञानशब्दौ शास्त्रे तथा स्थितौ</l>
      </lg>
      <lg xml:id="SBP.14" n="14">
	<l>प्रत्यक्षाद्यपरीक्ष्यत्वे तदन्तर्भावहेतुकम्</l>
	<l>शास्त्रस्याप्यपरीक्ष्यत्वमनयैव धियोदितम्</l>
      </lg>
      <lg xml:id="SBP.15" n="15">
	<l>तत्रानुमानमेवेदं बौद्धैर्वैशेषिकैः श्रितम्</l>
	<l>भेदः सांख्यादिभिस्त्विष्टो न तूक्तं भेदकारणम्</l>
      </lg>
      <lg xml:id="SBP.16" n="16">
	<l>पूर्वसंस्कारयुक्तान्त्यवर्णवाक्यादिकल्पना</l>
	<l>विवक्षादि च धूमादौ नास्तीत्येतेन भिन्नता</l>
      </lg>
      <lg xml:id="SBP.17" n="17">
	<l>यैरुक्ता तत्र वैधर्म्यविकल्पसमजातिता</l>
	<l>धूमानित्यविषाण्यादिविशेषान्न हि भिन्नता</l>
      </lg>
      <lg xml:id="SBP.18" n="18">
	<l>तैलक्षण्यपरित्यागो यावन्न प्रतिपाद्यते</l>
	<l>तावद्विशेषमात्रेण वदतो जातिता भवेत्</l>
      </lg>
      <lg xml:id="SBP.19" n="19">
	<l>यथेष्टविनियोगेन प्रतीतिर्यापि शब्दतः</l>
	<l>न धूमादेरितीहापि व्यभिचारोऽङ्गवृत्तिभिः</l>
      </lg>
      <lg xml:id="SBP.20" n="20">
	<l>हस्तसंज्ञादयो येऽपि यदर्थप्रतिपादने</l>
	<l>भवेयुः कृतसङ्केतास्ते न लिङ्गमिति स्थितिः</l>
      </lg>
      <lg xml:id="SBP.21" n="21">
	<l>पुरुषाक्षिप्ततयां च तथैव व्यभिचारिता</l>
	<l>पदवैदिकवाक्यानां न सत्यव्यापिता भवेत्</l>
      </lg>
      <lg xml:id="SBP.22" n="22">
	<l>सम्बन्धातुभवश्चायं सोऽन्यत्रापि विलक्षणः</l>
	<l>एतस्मिन्पुरुषापेक्षा देशापेक्षाग्निधूमयोः</l>
      </lg>
      <lg xml:id="SBP.23" n="23">
	<l>कालाद्यपेक्षया चान्यः उक्ता चान्यैरभिन्नता</l>
	<l>आप्तवादाविसंवादसामान्यादनुमानतः</l>
      </lg>
      <lg xml:id="SBP.24" n="24">
	<l>न चापूर्वादिशब्दानां भेदात्सर्वत्र भिन्नता</l>
	<l>न चेहाश्वादिशब्देभ्यो भेदस्तेषां प्रतीयते</l>
      </lg>
      <lg xml:id="SBP.25" n="25">
	<l>न चाप्यज्ञातसम्बन्धं पदं किञ् चित्प्रकाशकम्</l>
	<l>सम्बन्धाननुभूत्यातो न स्यादननुमानता</l>
      </lg>
      <lg xml:id="SBP.26" n="26">
	<l>तुल्याकारतयाप्यत्र शब्दज्ञानार्थतद्धियाम्</l>
	<l>अग्निधूमेष्वदृष्टत्वान्न भेदस्तन्निवारणात्</l>
      </lg>
      <lg xml:id="SBP.27" n="27">
	<l>प्रतिबिम्बेष्वनैकान्तो बिम्बं यादृग्घि दर्पणे </l>
	<l>तादृङ् मुखादि बुध्यन्ते, न चात्राननुमानता</l>
      </lg>
      <lg xml:id="SBP.28" n="28">
	<l>प्रत्यक्षता तदाप्यत्र तदान्यैर्व्यभिचारिता</l>
	<l>यत्र पादादि बम्बेन गतानामनुमीयते</l>
      </lg>
      <lg xml:id="SBP.29" n="29">
	<l>एकवाक्यात्सकृच्चोक्तान्नाप्यनेकस्य तत्क्षणम्</l>
	<l>स्याद्विरुद्धाविरुद्धस्य बोधादेतस्य भिन्नाता</l>
      </lg>
      <lg xml:id="SBP.30" n="30">
	<l>लिङ्गस्यापि हि ताद्रूप्यं दृष्टं हेतुविरुद्धयोः</l>
	<l>विरोधान्नानुमानं चेत्, स्यादनागमतापि ते</l>
      </lg>
      <lg xml:id="SBP.31" n="31">
	<l>यत्र चैकार्थता वाक्ये तत्र स्यादनुमानता</l>
	<l>सकृदुच्चरिते चास्मिन्विवक्षैकैव दृश्यते</l>
      </lg>
      <lg xml:id="SBP.32" n="32">
	<l>यस्त्वनिर्धानं च धूमादौ व्यभिचारितम्</l>
	<l>स लिङ्गेऽप्यस्फुटे दृष्टस्तस्मान्नैतेन भिद्यते</l>
      </lg>
      <lg xml:id="SBP.33" n="33">
	<l>दृष्टान्तानभिधानं च धूमादौ व्यभिचारितम्</l>
	<l>प्रसिद्धत्वाद्धि तत्रापि न दृष्टान्तोऽभिधीयते</l>
      </lg>
      <lg xml:id="SBP.34" n="34">
	<l>अनभ्यस्ते त्वपेक्षन्ते शब्दे सम्बन्धिनः स्मृतिम्</l>
	<l>अत्र प्रत्युक्त इत्येवं बुध्यन्ते हि चिरात्क्व चित्</l>
      </lg>
      <lg xml:id="SBP.35" n="35">
	<l>परोक्ता हेतवश्चात्र नाभेदस्य निवारिताः</l>
	<l>शब्दानुमानयोरैक्यं धूमादग्न्यनुमानवत्</l>
      </lg>
      <lg xml:id="SBP.36" n="36">
	<l>अन्वयव्यतिरेकाभ्यामेकप्रत्यक्षदर्शनात्</l>
	<l>सम्बन्धपूर्वकत्वाच्च प्रतिपत्तिरितो यतः</l>
      </lg>
      <lg xml:id="SBP.37" n="37">
	<l>प्रत्यक्षान्यप्रमाणत्वात्तददृष्टार्थबोधनात्</l>
	<l>सामान्यविषयत्वाच्च त्रैकाल्यविषयाश्रयात्</l>
      </lg>
      <lg xml:id="SBP.38" n="38">
	<l>कैश्चिन्मीमांसकैरुक्तो भेदोऽत्र विषयान्तरात्</l>
	<l>पूर्वाभ्यां ह्यपरिच्छिन्ने शास्त्रमर्थे प्रवर्तते</l>
      </lg>
      <lg xml:id="SBP.39" n="39">
	<l>तत्रापि नागमत्वं स्यात्पुरुषोक्ते, तथास्तु चेत्</l>
	<l>प्रत्ययः किन्निमित्तोऽर्थे, वक्तृबुद्धेः, कुतो न्वसौ</l>
      </lg>
      <lg xml:id="SBP.40" n="40">
	<l>न शब्दार्थस्य सालिङ्गं न शब्दोऽस्याः कथञ् चन</l>
	<l>विशेषो गम्यते ताभ्यां न चैतस्यानुमेयता</l>
      </lg>
      <lg xml:id="SBP.41" n="41">
	<l>तेन वक्तुरभिप्राये प्रत्यक्षाद्यनिरूपिते</l>
	<l>पुरुषोक्तिरपि श्रोतुरागमत्वं प्रपद्यते</l>
      </lg>
      <lg xml:id="SBP.42" n="42">
	<l>न चाप्यननुमेयत्वमागमार्थस्य शक्यते</l>
	<l>लिङ्गं हि शब्द एवास्य धूमोऽग्नेरिव कल्प्यते</l>
      </lg>
      <lg xml:id="SBP.43" n="43">
	<l>न चाप्यननुमेयवात्प्रमाणान्तरगम्यता</l>
	<l>रूपस्याश्रावणत्वेन न ह्यप्रत्यक्षतेष्यते</l>
      </lg>
      <lg xml:id="SBP.44" n="44">
	<l>एवं सति स्वयूथ्या न के चिन्नातिप्रपञ्चिनः</l>
	<l>अनुमानविशेषोऽयमीदृग्धर्मस्य बोधकः</l>
      </lg>
      <lg xml:id="SBP.45" n="45">
	<l>भविष्यत्यर्थरूपं तु लिङ्गं धर्मे निराकृतम्</l>
	<l>संज्ञानुमानतेच्छा तु न दुष्येदागमेऽपि नः</l>
      </lg>
      <lg xml:id="SBP.46" n="46">
	<l>लक्षणेन त्वभिन्नत्वं यदि शब्दानुमानयोः</l>
	<l>वेदज्ञानाप्रमाणत्वं स्यादतल्लक्षणत्वतः</l>
      </lg>
      <lg xml:id="SBP.47" n="47">
	<l>आप्तवादाविसंवादसामान्यान्नृवचस्सु हि</l>
	<l>लक्षणेनानुमानत्वात्प्रामाण्यं सिद्धिमृच्छति</l>
      </lg>
      <lg xml:id="SBP.48" n="48">
	<l>वेदे त्वाप्तनराभावात्सम्बन्धानुभवादृते</l>
	<l>लक्षणं नानुमानस्येत्यप्रामाण्यं प्रसज्यते</l>
      </lg>
      <lg xml:id="SBP.49" n="49">
	<l>नन्वेकदेशसत्यत्वे तस्य स्यादनुमानता</l>
	<l>वेदत्वादग्निहोत्रादौ वायुक्षेपिष्ठवाक्यवत्</l>
      </lg>
      <lg xml:id="SBP.50" n="50">
	<l>नादित्ययूपेऽनैकान्तात्, तद्वद्वा गौणता भवेत्</l>
	<l>नातः प्रत्यनुमानानामेवं पूर्वोक्तया विशा</l>
      </lg>
      <lg xml:id="SBP.51" n="51">
	<l>तस्माल्लक्षणभेदेन यदि शब्दप्रमाणता</l>
	<l>समा लोके च वेदे च सिद्धा वेदप्रमाणता</l>
      </lg>
      <lg xml:id="SBP.52" n="52">
	<l>तेन चाप्तोपदेशत्वं न स्यादागमलक्षणम्</l>
	<l>नाप्तस्य सम्भवो वेदे, लोके नास्मात्प्रमाणता</l>
      </lg>
      <lg xml:id="SBP.53" n="53">
	<l>पुरस्ताद्वर्णितं ह्येतत्, त्स्माच्छब्देन या मतिः</l>
	<l>तस्याः स्वतः प्रमाणत्वं न चेत्स्याद्दोषदर्शनम्</l>
      </lg>
      <lg xml:id="SBP.54" n="54">
	<l>अनुमानेन चैतस्य प्रामाण्यं केवलं समम्</l>
	<l>पदे तावत्कृतो यत्नः परैरित्यत्र वर्ण्यते</l>
      </lg>
      <lg xml:id="SBP.55" n="55">
	<l>विषयोऽन्यादृशस्तावद्दृश्यते लिङ्गशब्दयोः</l>
	<l>सामान्यविषयत्वं च पदस्य स्थापयिष्यति</l>
      </lg>
      <lg xml:id="SBP.56" n="56">
	<l>धर्माधर्मविशिष्टश्च लिङ्गीत्येतच्च साधितम् </l>
	<l>न तावदनुमानं हि यावत्तद्विषयं न तत्</l>
      </lg>
      <lg xml:id="SBP.57" n="57">
	<l>सामान्यादतिरिक्तं तु शाब्दे वाक्यस्य गोचरः</l>
	<l>सामर्थ्यादनुमेयत्वादश्रुतेऽपि पदान्तरे</l>
      </lg>
      <lg xml:id="SBP.58" n="58">
	<l>संख्यादिमान्पदार्थश्चेत्, न तावत्सोऽव्ययादिषु</l>
	<l>यत्रापि ते प्रतीयन्ते तत्र व्यक्तेर्विशेषणम्</l>
      </lg>
      <lg xml:id="SBP.59" n="59">
	<l>पदान्तराभिधेयस्य तादर्थ्याच्च क्रियात्मनः</l>
	<l>वाक्यार्थेऽपि पदं यत्र गोमदादि प्रयुज्यते</l>
      </lg>
      <lg xml:id="SBP.60" n="60">
	<l>सत्यप्यत्र विशेष्टत्वे सिद्धत्वान्नैवा पक्षता</l>
	<l>तावानेव हि तत्रार्थो यः पूर्वमवधारितः</l>
      </lg>
      <lg xml:id="SBP.61" n="61">
	<l>भेदबुद्धेश्च वैषम्यं प्रकृतिप्रत्ययार्थयोः</l>
	<l>विशेषणविशेष्यार्थस्वातन्त्र्यग्रहणं न च</l>
      </lg>
      <lg xml:id="SBP.62" n="62">
	<l>विशेष्यपूर्विका तत्र बुद्धिश्चात्र विपर्ययः</l>
	<l>अथ शब्दोऽर्थवत्त्वेन पक्षः कस्मान्न कल्प्यते</l>
      </lg>
      <lg xml:id="SBP.63" n="63">
	<l>प्रतिज्ञार्थैकदेशो हि हेतुस्तत्र प्रसज्यते</l>
	<l>पक्षे धूमविशेषे च सामान्यं हेतुरिष्यते</l>
      </lg>
      <lg xml:id="SBP.64" n="64">
	<l>शब्दत्वं गमकं नात्र गोशब्दत्वं निषेत्स्यते</l>
	<l>व्यक्तिरेव विशिष्यातो हेतुश्चैका प्रसज्यते</l>
      </lg>
      <lg xml:id="SBP.65" n="65">
	<l>भवेद्व्यञ्जकभेदाच्चेत्, न त्वेवं प्रत्ययोऽस्ति नः</l>
	<l>कथं चास्य विशिष्टत्वं न तावद्देशकालतः</l>
      </lg>
      <lg xml:id="SBP.66" n="66">
	<l>तत्प्रतीतिविशिष्टश्चेत्, परं किमनुमीयते</l>
	<l>न प्रत्यायनशक्तिश्च विशेषस्यानुमीयते</l>
      </lg>
      <lg xml:id="SBP.67" n="67">
	<l>विशेषाणां न शक्तिर् हि सैकदेशेऽग्निजातिवत्</l>
	<l>सामान्यस्यैव शक्तत्वं पक्षो हेतुस्तदेव च</l>
      </lg>
      <lg xml:id="SBP.68" n="68">
	<l>तस्मादर्थविशिष्टस्य न शब्दस्यानुमेयता</l>
	<l>कथं च पक्षधर्मत्वं शब्दस्येह निरूप्यते</l>
      </lg>
      <lg xml:id="SBP.69" n="69">
	<l>न क्रियाकर्तृसम्बन्धादृते सम्बन्धनं क्व चित्</l>
	<l>राजा भर्त्ता मनुष्यस्य तेन राज्ञः स उच्यते</l>
      </lg>
      <lg xml:id="SBP.70" n="70">
	<l>वृक्षस्तिष्ठति शाखासु ता वा तत्रेति तस्य ताः</l>
	<l>देशेऽग्निमति धूमस्य कर्तृत्वं भवनं प्रति</l>
      </lg>
      <lg xml:id="SBP.71" n="71">
	<l>कार्यकारणभावादौ क्रिया सर्वत्र विद्यते</l>
	<l>न चानवगताकारः सम्बन्धोऽस्तीति गम्यते</l>
      </lg>
      <lg xml:id="SBP.72" n="72">
	<l>न चास्त्यसति सम्बन्धे षष्ठीतत्पुरुषोऽपि वा</l>
	<l>तस्मान्न पक्षधर्मोऽयमिति शक्या निरूपणा</l>
      </lg>
      <lg xml:id="SBP.73" n="73">
	<l>निवृत्तेऽन्यत्र सम्बन्धे येऽपि तद्विषयात्मना</l>
	<l>वदेयुः पक्षधर्मत्वं शब्दस्यानुपलब्धिवत्</l>
      </lg>
      <lg xml:id="SBP.74" n="74">
	<l>तैरप्येतन्निरूप्यं तु शब्दस्तद्विषयः कथम्</l>
	<l>न तद्देशादिसद्भावो नाभिमुख्यादि तस्य वा</l>
      </lg>
      <lg xml:id="SBP.75" n="75">
	<l>तस्मादुत्पादयत्येष यतोऽर्थविषया मतिम्</l>
	<l>तेन तद्विषयः शब्द इति धर्मत्वकल्पना</l>
      </lg>
      <lg xml:id="SBP.76" n="76">
	<l>तत्र वाचकतायां च सिद्धायां पक्षधर्मता</l>
	<l>न प्रतीत्यङ्गतां गच्छेन्न चैवमनुमानता</l>
      </lg>
      <lg xml:id="SBP.77" n="77">
	<l>गमकताच्च धर्मत्वं धर्मत्वाद्गमको यदि</l>
	<l>स्यादन्योन्याश्रयत्वं हि तस्मान्नैषापि कल्पना</l>
      </lg>
      <lg xml:id="SBP.78" n="78">
	<l>न चागृहीतसम्बन्धाः स्वरूपव्यतिरेकतः</l>
	<l>शब्दं जानन्ति येनात्र पक्षधर्ममतिर्भवेत्</l>
      </lg>
      <lg xml:id="SBP.79" n="79">
	<l>न च स्वरूपमात्रेण धूमादेः पक्षधर्मता</l>
	<l>न चापि पूर्वसम्बन्धमपेक्ष्यैषा प्रसज्यते</l>
      </lg>
      <lg xml:id="SBP.80" n="80">
	<l>धूमवानयमित्येवमपूर्वस्यापि जायते</l>
	<l>पक्षधर्ममतिः, तेन भिद्येतोत्तरलक्षणात्</l>
      </lg>
      <lg xml:id="SBP.81" n="81">
	<l>न त्वत्र पूर्वसम्बन्धादधिका पक्षधर्मता</l>
	<l>न चार्थप्रत्ययात्पूर्वमित्यनङ्गमियं भवेत्</l>
      </lg>
      <lg xml:id="SBP.82" n="82">
	<l>न च धर्मी गृहीतोऽत्र येन तद्धर्मता भवेत्</l>
	<l>पर्वतादिर्यथा देशः प्राग्धर्मत्वावधारणात्</l>
      </lg>
      <lg xml:id="SBP.83" n="83">
	<l>यश्चात्र कथ्यते धर्मी प्रमेयोऽस्य स एव नः</l>
	<l>न चानवधृते तस्मिंस्तद्धर्मत्वावधारणम्</l>
      </lg>
      <lg xml:id="SBP.84" n="84">
	<l>प्राक्स चेत्पक्षधर्मत्वाद्गृहीतः किं ततः परम्</l>
	<l>पषधर्मादिभिर्ज्ञातैर्येन स्यादनुमानिता</l>
      </lg>
      <lg xml:id="SBP.85" n="85">
	<l>अन्वयो न च शब्दस्य प्रमेयेण निरूप्यते </l>
	<l>व्यापारेण हि सर्वेषामन्वितत्वं प्रतीयते</l>
      </lg>
      <lg xml:id="SBP.86" n="86">
	<l>यत्र धूमोऽस्ति तत्राग्नेरस्तित्वेनान्वयः स्फुटः</l>
	<l>न त्वेवं यत्र शब्दोऽस्ति तत्रार्थोऽस्तीति निश्चयः</l>
      </lg>
      <lg xml:id="SBP.87" n="87">
	<l>न तावत्तत्र देशेऽसौ तत्काले वावगम्यते</l>
	<l>भवेन्नित्यविभुत्वाच्चेत्, सर्वार्थेषु च तत्समम्</l>
      </lg>
      <lg xml:id="SBP.88" n="88">
	<l>तेन सर्वत्र दृष्टत्वाद्व्यतिरेकस्य चागतेः</l>
	<l>सर्वशब्दैरशेषार्थप्रतिपत्तिः प्रसज्यते</l>
      </lg>
      <lg xml:id="SBP.89" n="89">
	<l>अथैवं देशकालाभ्यामसत्यत्वप्रकल्पने</l>
	<l>वाचकप्रत्ययं कश्चिद्ब्रूयादर्थधियान्वितम्</l>
      </lg>
      <lg xml:id="SBP.90" n="90">
	<l>नैवमप्यस्ति दृष्टो हि विनाप्यर्थधिया क्व चित्</l>
	<l>वाचकप्रत्ययोऽस्माभिरव्युत्पन्ननरान्प्रति</l>
      </lg>
      <lg xml:id="SBP.91" n="91">
	<l>द्वितीयादिप्रयोगे च भवेदन्वयकल्पना</l>
	<l>शतकृत्वः प्रयुक्तेऽपि न च दृष्टार्थधीः क्व चित्</l>
      </lg>
      <lg xml:id="SBP.92" n="92">
	<l>ननु ये ज्ञातसम्बन्धास्तेषां दृष्टोऽन्वयः स्फुटः</l>
	<l>यद्येवमन्वयात्पूर्वं सम्बन्धः कोऽपि कल्पितः</l>
      </lg>
      <lg xml:id="SBP.93" n="93">
	<l>नाङ्गमर्थधियामेषा भवेदन्वयकल्पना</l>
	<l>अन्वयाधीनजन्मत्वमनुमानस्य च स्थितम्</l>
      </lg>
      <lg xml:id="SBP.94" n="94">
	<l>ज्ञाते प्रतीतिसामर्थ्ये तद्वशादेव जायते</l>
	<l>पश्चादन्वय इत्येष कारणं कथमुच्यते</l>
      </lg>
      <lg xml:id="SBP.95" n="95">
	<l>तस्मात्तन्निरपेक्षैव शब्दशक्तिः प्रतीयते</l>
	<l>न च धूमान्वयात्पूर्वं शक्तत्वमवगम्यते</l>
      </lg>
      <lg xml:id="SBP.96" n="96">
	<l>व्यतिरेकोऽप्यविज्ञातादर्थाच्छब्दधियौ यदि</l>
	<l>सोऽपि पश्चात्स्थितत्वेन नार्थप्रत्ययसाधनम्</l>
      </lg>
      <lg xml:id="SBP.97" n="97">
	<l>सम्बन्धं यं तु वक्ष्यामस्तस्य निर्णयकारणम्</l>
	<l>स्यादन्वयोऽतिरेकश्च न त्वर्थाधिगमस्य तौ</l>
      </lg>
      <lg xml:id="SBP.98" n="98">
	<l>तस्मादननुमानत्वं चाब्दे प्रत्यक्षवद्भवेत्</l>
	<l>त्रैरूप्यरहितत्वेन तादृग्विषयवर्जनात्</l>
      </lg>
      <lg xml:id="SBP.99" n="99">
	<l>सति चास्य प्रमाणत्वे भेदाभेदनिरूपना</l>
	<l>युक्ता न तु पदज्ञानात्पदार्थोऽत्र प्रमीयते</l>
      </lg>
      <lg xml:id="SBP.100" n="100">
	<l>पदं प्रयुज्यमानं हि चतुर्द्धार्थे प्रयुज्यते</l>
	<l>प्रत्यक्षे च परोक्षे च ज्ञातेऽज्ञातेऽपि वा पुरा</l>
      </lg>
      <lg xml:id="SBP.101" n="101">
	<l>तत्र यत्पूर्वविज्ञाते प्रत्यक्षे च प्रयुज्यते</l>
	<l>प्रमिते च प्रयुक्तत्वादनुवादोऽधिकाद्विना</l>
      </lg>
      <lg xml:id="SBP.102" n="102">
	<l>अदृष्टपूर्वे त्वज्ञानं सम्बन्धप्रत्ययोऽपि वा</l>
	<l>सम्बन्धो न च तस्यार्थः, योऽर्थः स त्वन्यगोचरः</l>
      </lg>
      <lg xml:id="SBP.103" n="103">
	<l>परोक्षेऽननुभूते च नाभिधेये मतिर्भवेत्</l>
	<l>परोक्षश्चानुभूतश्च यस्तत्र स्मृतिरिष्यते</l>
      </lg>
      <lg xml:id="SBP.104" n="104">
	<l>प्रमिते च प्रवृत्तत्वात्स्मृतेर्नास्ति प्रमाणता</l>
	<l>परिच्छेदफलत्वाद्धि प्रामाण्यमुपजायते</l>
      </lg>
      <lg xml:id="SBP.105" n="105">
	<l>तादात्विकपरिच्छेदफलत्वेन प्रमाणता</l>
	<l>प्रत्यभिज्ञानवत्कस्मात्स्मृतेरपि न कल्प्यते</l>
      </lg>
      <lg xml:id="SBP.106" n="106">
	<l>यावान्पूर्वपरिच्छिन्नस्तावानेवावधार्यते</l>
	<l>स्मृत्या तदनुसारेण तदासत्त्वेऽस्य नैव धीः</l>
      </lg>
      <lg xml:id="SBP.107" n="107">
	<l>पदमभ्यधिकाभावात्स्मारकान्न विशिष्यते</l>
	<l>पदाधिक्यं भवेत्किञ् चित्तत्पदस्य न गोचरः</l>
      </lg>
      <lg xml:id="SBP.108" n="108">
	<l>प्राणमनुमानं वा यद्यपि स्यात्पदान्मितिः</l>
	<l>वाक्यार्थस्यागमार्थत्वाद्दोषो नागमवादिनाम्</l>
      </lg>
      <lg xml:id="SBP.109" n="109">
	<l>वाक्यार्थे तु पदार्थेभ्यः सम्बन्धानुभवादृते</l>
	<l>बुद्धिरुत्पद्यते तेन भिन्नाऽऽसावक्षबुद्धिवत्</l>
      </lg>
      <lg xml:id="SBP.110" n="110">
	<l>वाक्याधिकरणे चास्य हेतोः सिद्धिर्भविष्यति</l>
	<l>सर्वेषां च परोक्तानां वाक्यबुद्धावसिद्धता</l>
      </lg>
      <lg xml:id="SBP.111" n="111">
	<l>वाक्येष्वदृष्टेष्वपि सार्थकेषु पदार्थविन्मात्रतया प्रतीतिम्</l>
	<l>दृष्ट्वानुमानव्यतिरेकभीताः क्लिष्टाः पदाभेदविचारणायाम्</l>
      </lg>
    </div>

    <div n="UMP">
      <head>औत्पत्तिकसूत्र उपमानपरिच्छेद (उम्प्)</head>
      <lg xml:id="UMP.1" n="1">
	<l>कीदृग्गवय इत्येवं पृष्टो नागरिकैर्यदि</l>
	<l>ब्रवीत्यारण्यको वाक्यं यथा गौर्गवयस्तथा</l>
      </lg> 
      <lg xml:id="UMP.2" n="2">
	<l>एतस्मिन्नुपमानत्वं प्रसिद्धं शबरे पुनः</l>
	<l>तस्यागमाबहिर्भावादन्यथैवोपवर्णितम्</l>
      </lg>
      <lg xml:id="UMP.3" n="3">
	<l>पुरुषप्रत्ययेनैव तत्रार्थः सम्प्रतीयते</l>
	<l>तदीयवचनत्वेन तस्मादागम एव सः</l>
      </lg>
      <lg xml:id="UMP.4" n="4">
	<l>सदृशादुपजायेत या मतिः सदृशान्तरे</l>
	<l>ध्यानादिस्मृतितुल्यत्वात्सा प्रमाणं कथं भवेत्</l>
      </lg>
      <lg xml:id="UMP.5" n="5">
	<l>देशकालादिभेदेन यथान्यत्र विशिष्यते</l>
	<l>प्रमेयं नैवमस्त्यत्र नगरस्थानुसारतः</l>
      </lg>
      <lg xml:id="UMP.6" n="6">
	<l>श्रुतातिदेशवाक्यानामारण्ये गवये मतिः</l>
	<l>या सोपमानं केषाञ् चिद्गोसादृश्यानुरञ्जिता</l>
      </lg>
      <lg xml:id="UMP.7" n="7">
	<l>प्रत्यक्षो गवयस्तावत्सादृश्यस्मृतिरत्र तु</l>
	<l>ननु सादृश्ययुक्तेऽर्थे न स्मृतिर्नेन्द्रियाद्गतिः</l>
      </lg>
      <lg xml:id="UMP.8" n="8">
	<l>पूर्ववाक्यार्थविज्ञानान्नाधिक्यं गवये यदि</l>
	<l>स्मरणादविशिष्टत्वात्सङ्गतेर्न प्रमाणता</l>
      </lg>
      <lg xml:id="UMP.9" n="9">
	<l>अथ त्वधिकता का चित्प्रत्यक्षादिवशाद्भवेत्</l>
	<l>यावद्धीन्द्रियसम्बन्धस्तत्प्रत्यक्षमिति स्थितम्</l>
      </lg>
      <lg xml:id="UMP.10" n="10">
	<l>स्यर्यमाणस्य चांशस्य विवेदेनाप्रमाणता</l>
	<l>श्रुतातिदेशवाक्यत्वं न चातीवोपयुज्यते</l>
      </lg>
      <lg xml:id="UMP.11" n="11">
	<l>येऽपि ह्यश्रुततद्वाक्यास्तेषामपि भवत्ययम्</l>
	<l>प्रत्यक्षदृष्टगोत्वानां वने गवयदर्शिनाम्</l>
      </lg>
      <lg xml:id="UMP.12" n="12">
	<l>अथ संज्ञानुसन्धानं तेषां नास्तीति वर्ण्यते</l>
	<l>न नाम वस्तु तत्तावत्सर्वथा तैः प्रतीयते</l>
      </lg>
      <lg xml:id="UMP.13" n="13">
	<l>न च शब्दार्थसम्बन्धः प्रमेयोऽत्र तदेष्यते</l>
	<l>सादृश्यावधृते वाक्ये वाक्यादवगतो ह्यसौ</l>
      </lg>
      <lg xml:id="UMP.14" n="14">
	<l>न चास्य प्रत्यभिज्ञानं पुनरुत्पद्यते वने</l>
	<l>शक्त्योरतीन्द्रियत्वेन स्मृतिरेव हि सेष्यते</l>
      </lg>
      <lg xml:id="UMP.15" n="15">
	<l>शब्दानुविद्धबोधेऽपि प्रत्यक्षमुपपादितम्</l>
	<l>तस्मात्सादृश्ययुक्तार्थः प्रमेयोऽपूर्व उच्यताम्</l>
      </lg>
      <lg xml:id="UMP.16" n="16">
	<l>व्यवसायात्मकत्वं तु प्रत्यक्षस्य यदेष्यते</l>
	<l>जात्यादिवत्तदा तेन सादृश्यं किं न मीयते</l>
      </lg>
      <lg xml:id="UMP.17" n="17">
	<l>प्रत्यक्षाभासमेतत्तु निर्विकल्पकवादिनाम्</l>
	<l>प्रमेयवस्त्वभावाच्च नाभिप्रेता प्रमाणता</l>
      </lg>
      <lg xml:id="UMP.18" n="18">
	<l>सादृश्यस्यापि वस्तुत्वं न शक्यमपबाधितुम्</l>
	<l>भूयोऽवयवसामान्ययोगो जात्यन्तरस्य तत्</l>
      </lg>
      <lg xml:id="UMP.19" n="19">
	<l>सदृशावयवत्वं तु यत्र पद्मदलाक्षिवत्</l>
	<l>तत्स्वावयवसामान्यभूम्ना तेषा भविष्यति</l>
      </lg>
      <lg xml:id="UMP.20" n="20">
	<l>एवं जातिगुणद्रव्यक्रियाशक्तिस्वधर्मतः</l>
	<l>एकैकद्वित्रिसामस्त्यभेदादेतस्य चित्रता</l>
      </lg>
      <lg xml:id="UMP.21" n="21">
	<l>न धर्मा एव सादृश्यं भूयस्ता वा तदाश्रया</l>
	<l>भूयस्त्ववद्धि जात्यादि सदृशत्वेन दृश्यते</l>
      </lg>
      <lg xml:id="UMP.22" n="22">
	<l>यमयोः कथमेतच्चेद्, दृष्टत्वात्किमिहोच्यते</l>
	<l>क्व चिद्धि भूयसामेतत्क्व चिदल्पीयसामपि</l>
      </lg>
      <lg xml:id="UMP.23" n="23">
	<l>नैतावता विशेषेण वस्तुत्वं तस्य हीयते</l>
	<l>सामान्यान्यपि चैतानि नाशीन्याश्रयनाशतः</l>
      </lg>
      <lg xml:id="UMP.24" n="24">
	<l>अनन्ताश्रययोगाच्च न नाशोऽन्यत्र विद्यते</l>
	<l>तेन सर्वं न सामान्यं नित्यत्वेन प्रकल्प्यते</l>
      </lg>
      <lg xml:id="UMP.25" n="25">
	<l>सामान्यानां न वा नाशः क्व चिदभ्युपगम्यते</l>
	<l>सर्वस्य ह्याश्रयः कश्चिदस्ति देशान्तरादिषु</l>
      </lg>
      <lg xml:id="UMP.26" n="26">
	<l>तेषां भूयस्तया चेदं सादृश्यमतिरिच्यते</l>
	<l>तानि व्यस्तानि सन्त्येवं प्रत्यक्षेऽपि क्व चित्क्व चित्</l>
      </lg>
      <lg xml:id="UMP.27" n="27">
	<l>सदृशावयवत्वं तु यत्र नाम प्रतीयते</l>
	<l>तदप्यवयवानां स्यात्समानवयवान्तरैः</l>
      </lg>
      <lg xml:id="UMP.28" n="28">
	<l>एवं तावद्यतो नास्ति पराभेदप्रकल्पना</l>
	<l>ततः परं तु सामान्यं भवेत्सादृश्यवर्जितम्</l>
      </lg>
      <lg xml:id="UMP.29" n="29">
	<l>प्रधानानां तु सामान्यं यत्रैकं सम्प्रतीयते</l>
	<l>स एवेति भवेत्तत्र तद्भेदे सदृशत्वधीः</l>
      </lg>
      <lg xml:id="UMP.30" n="30">
	<l>चित्रादौ यत्र सादृश्यं सामान्यं तत्र किं भवेत्</l>
	<l>तत्रापि पृथिवीवर्णविशेषादिसमानता</l>
      </lg> 
      <lg xml:id="UMP.31" n="31">
	<l>रूपगन्धरसानां च कस्य चित्तुल्यता क्व चित्</l>
	<l>नावश्यं सर्वसामान्यात्सादृश्यमुपजायते</l>
      </lg>
      <lg xml:id="UMP.32" n="32">
	<l>पृथिव्यादिषु चैतेषां सतामेव स्वभावतः</l>
	<l>परिणामादिभिर्व्यक्तिर्यथादृष्ट्यवधार्यते</l>
      </lg>
      <lg xml:id="UMP.33" n="33">
	<l>न हि शक्त्यात्मना किञ् चिदसज्जम प्रपद्यते</l>
	<l>धर्माणां न च नानात्वम्, अस्ति चावान्तररस्थितिः</l>
      </lg>
      <lg xml:id="UMP.34" n="34">
	<l>वस्तुत्वे सति चास्यैवं सम्बन्धस्य च चक्षुषा</l>
	<l>द्वयोरेकत्र वा दृष्टेः प्रत्यक्षत्वं न वार्यते</l>
      </lg>
      <lg xml:id="UMP.35" n="35">
	<l>सामान्यवच्च सादृश्यमेकैकत्र समाप्ते</l>
	<l>प्रतियोगिन्यदृष्टेऽपि तस्मात्तदुपपद्यते</l>
      </lg>
      <lg xml:id="UMP.36" n="36">
	<l>तत्र यद्यपि गां स्मृत्वा तद्भानमुपजायते</l>
	<l>सन्निधेर्गवयस्थत्वाद्भवेदिन्द्रियगोचरः</l>
      </lg>
      <lg xml:id="UMP.37" n="37">
	<l>तस्माद्यत्स्मर्यते तत्स्यात्सादृश्येन विशेषितम्</l>
	<l>प्रमेयमुपमानस्य सादृश्यं वा तदन्वतम्</l>
      </lg>
      <lg xml:id="UMP.38" n="38">
	<l>प्रत्यक्षेणावबुद्धेऽपि सादृश्ये गवि च स्मृतेः</l>
	<l>विशिष्टस्यान्यतोऽसिद्धेरुपमाननप्रमाणता</l>
      </lg>
      <lg xml:id="UMP.39" n="39">
	<l>प्रत्यक्षेऽपि यथा देशे स्मर्यमाणे च पावके</l>
	<l>विशिष्टविषयत्वेन नानुमानाप्रमाणता</l>
      </lg>
      <lg xml:id="UMP.40" n="40">
	<l>यत्र त्वसदृशादेव कल्पयित्वोपजायते</l>
	<l>सादृश्यप्रत्ययस्तत्र तदाभासत्वकल्पना</l>
      </lg>
      <lg xml:id="UMP.41" n="41">
	<l>बाधकप्रत्ययाच्चैषा सादृश्याभासता मता</l>
	<l>यथा पलालकूटस्य सादृश्यं कुञ्जरादिना</l>
      </lg>
      <lg xml:id="UMP.42" n="42">
	<l>समीपस्थोऽपि जानाति सादृश्यं नेति तत्र हि</l>
	<l>न बाध्यते समीपादौ यत्तु सादृश्यमेव तत्</l>
      </lg>
      <lg xml:id="UMP.43" n="43">
	<l>न चैतस्यानुमानत्वं पक्षधर्माद्यसम्भवात्</l>
	<l>प्राक्प्रमेयस्य सादृश्यं न धर्मत्वेन गृह्यते</l>
      </lg>
      <lg xml:id="UMP.44" n="44">
	<l>गवये गृह्यमाणं च न गवामनुमापकम्</l>
	<l>प्रतिज्ञार्थैकदेशत्वाद्गोगतस्य न लिङ्गता</l>
      </lg>
      <lg xml:id="UMP.45" n="45">
	<l>गवयश्चाप्यसम्बन्धान्न गोर्लिङ्गत्वमृच्छति</l>
	<l>सादृश्यं न च सर्वेण पूर्वं दृष्टं तदन्वयि</l>
      </lg>
      <lg xml:id="UMP.46" n="46">
	<l>एकस्मिन्नपि दृष्टेऽर्थे द्वितीयं पश्यतो वने</l>
	<l>सादृश्येन सहैवास्मिंस्तदैवोत्पद्यते मतिः</l>
      </lg>
      <lg xml:id="UMP.47" n="47">
	<l>शृङ्गित्वादेरथोच्येत सम्बन्धाल्लिङ्गता गवि</l>
	<l>न, तेषां गवयज्ञानव्यापारं प्रत्युपक्षयात्</l>
      </lg>
      <lg xml:id="UMP.48" n="48">
	<l>यदि तेभ्यः प्रतीतिः स्यान्निःसादृश्यैव सा भवेत्</l>
	<l>न गौः शृङ्गादिसदृशी सदृशी गवयेन तु</l>
      </lg>
      <lg xml:id="UMP.49" n="49">
	<l>सदृशप्रत्ययं दृष्ट्वा शृङ्गादिप्रत्ययात्परम्</l>
	<l>गवयप्रत्ययादेव गोज्ञानमुपजायते</l>
      </lg>
      <lg xml:id="UMP.50" n="50">
	<l>सदृशावयवत्वे तु तेषामेवोपमा भवेत्</l>
	<l>न च शृङ्गादयो यत्र तत्र गौरनुमीयते</l>
      </lg>
      <lg xml:id="UMP.51" n="51">
	<l>इत्थं चानुमिमानस्य भ्रान्तज्ञानं प्रसज्यते</l>
	<l>नगरस्थे तु गोज्ञानं स्मरणान्नातिवर्तते</l>
      </lg>
      <lg xml:id="UMP.52" n="52">
	<l>भिन्नानुमानादुपमेयमुक्तम्, सौर्यादिवाक्यैरसहायि दृष्टम्</l>
	<l>सादृश्यतोऽग्न्यादियुतं कथं नु, प्रत्याययेदित्युपयुज्यते नः</l>
      </lg>
      <lg xml:id="UMP.53" n="53">
	<l>प्रतिनिधिरपि चैवं व्रीहिसादृश्ययोगाद्भवति तदपचारे यत्र नीवारजातौ</l>
	<l>तदपि फलमभीष्टं लक्षणस्योपमायाः प्रतिकृतिरपि गौणैर्बोध्यते यत्र चान्यैः</l>
      </lg>
      <lg xml:id="UMP.54" n="54">
	<l>मतिरपि च तथैव द्रागिवोत्पद्यतेऽस्मिन्न्</l>
	<l>इतरविषयबोधेऽसत्यपीत्थं च बाधः</l>
      </lg>
    </div>

    <div n="AAP">
      <head>औत्पत्तिकसूत्र अर्थापत्तिपरिच्छेद (अअप्)</head>
      <lg xml:id="AAP.1" n="1">
	<l>प्रमाणषट्कविज्ञातो यत्रार्थो नान्यथा भवन्</l>
	<l>अदृष्टं कल्पयेदन्यं सार्थापत्तिरुदाहृता</l>
      </lg>
      <lg xml:id="AAP.2" n="2">
	<l>दृष्टः पञ्चभिरप्यस्माद्भेदेनोक्ता श्रुतोद्भवा</l>
	<l>प्रमाणग्राहिणीत्वेन यस्मात्पूर्वविलक्षणा</l>
      </lg>
      <lg xml:id="AAP.3" n="3">
	<l>तत्र प्रत्यक्षतोऽज्ञाताद्दाहाद्दहनशक्तता</l>
	<l>वह्नेरनुमितात्सूर्ये यानात्तच्छक्तियोग्यता</l>
      </lg>
      <lg xml:id="AAP.4" n="4">
	<l>श्रुतार्थापत्तिरत्रैव परस्तादभिधास्यते</l>
	<l>गवयोपमिताया गोस्तज्ज्ञानग्राह्यता मता</l>
      </lg>
      <lg xml:id="AAP.5" n="5">
	<l>अभिधानप्रसिध्यर्थमर्थापत्त्यावबोधितात्</l>
	<l>शब्दे बोधकसामर्थ्यात्तन्नित्यत्वप्रकल्पनम्</l>
      </lg>
      <lg xml:id="AAP.6" n="6">
	<l>अभिधा नान्यथा सिध्येदिति वाचकशक्तताम्</l>
	<l>अर्थापत्त्यावगम्यैवं तदनन्यगतेः पुनः</l>
      </lg>
      <lg xml:id="AAP.7" n="7">
	<l>अर्थापत्त्यन्तरेणैव शब्दनित्यत्वनिश्चयः</l>
	<l>दर्शनस्य परार्थत्वादित्यस्मिन्नभिधास्यते</l>
      </lg>
      <lg xml:id="AAP.8" n="8">
	<l>प्रमाणाभावनिर्णीतचैत्राभावविशेषितात्</l>
	<l>गेहाच्चैत्रबहिर्भावसिद्धिर्या त्विह दर्शिता</l>
      </lg>
      <lg xml:id="AAP.9" n="9">
	<l>तामभावोत्थितामन्यामर्थापत्तिमुदाहरत्</l>
	<l>पक्षदोषेषु चान्यासामुदाहरणविस्तरः</l>
      </lg>
      <lg xml:id="AAP.10" n="10">
	<l>अभावावगताच्चैत्राद्बहिर्भावस्य सूचनम्</l>
	<l>पक्षधर्माद्यनङ्गत्वात्भिन्नैषाप्यनुमानतः</l>
      </lg>
      <lg xml:id="AAP.11" n="11">
	<l>बहिर्देशविशिष्टेऽर्थे देशे वा तद्विशेषिते</l>
	<l>प्रमेयो यो गृहाभावः पक्षधर्मस्त्वसौ कथम्</l>
      </lg>
      <lg xml:id="AAP.12" n="12">
	<l>तदभावविशिष्टं तु गृहं धर्मो न कस्यचित्</l>
	<l>गृहाभावविशिष्टस्तु तदासौ न प्रतीयते</l>
      </lg>
      <lg xml:id="AAP.13" n="13">
	<l>गम्यते तु गृहं तत्र न च चैत्रः प्रतीयते</l>
	<l>न चात्रादर्शनं हेतुर्यथाभावेऽभिधास्यते</l>
      </lg>
      <lg xml:id="AAP.14" n="14">
	<l>तेन वेश्मन्यदृष्टत्वादिति हेतुर्न कल्प्यते</l>
	<l>अदर्शनादभावे च प्रमेयस्यावधारिते</l>
      </lg>
      <lg xml:id="AAP.15" n="15">
	<l>बहिर्भावमतिर्नासौ तेनादर्शनहेतुका</l>
	<l>चैत्राभावस्य हेतुत्वं गेहेऽभावश्च संस्थितः</l>
      </lg>
      <lg xml:id="AAP.16" n="16">
	<l>पूर्वं न चागृहीतस्य धर्मिणः स्यात्प्रमेयता</l>
	<l>न चात्र बाह्यदेशो वा चैत्रो वा गृह्यते पुरा</l>
      </lg>
      <lg xml:id="AAP.17" n="17">
	<l>नदीपूरेण या वृष्टिरुपरिष्टात्प्रतीयते</l>
	<l>देशे कथमदृष्टे तु पक्षधर्मत्वसम्भवः</l>
      </lg>
      <lg xml:id="AAP.18" n="18">
	<l>वृष्टिमत्परदेशत्वं नदीपूरवतोऽत्र तु</l>
	<l>देशस्य प्रतिपद्यन्ते यद्वार्थापत्तिरेव सा</l>
      </lg>
      <lg xml:id="AAP.19" n="19">
	<l>जीवतश्च गृहाभावः पक्षधर्मोऽत्र कल्प्यते</l>
	<l>तत्संवित्तिर्बहिर्भावं न चाबुध्वोपजायते</l>
      </lg>
      <lg xml:id="AAP.20" n="20">
	<l>अग्निमत्तानपेक्षा तु धूमवत्ता प्रतीयते</l>
	<l>न तद्ग्रहणवेलायामग्न्यधीनं हि किञ्चन</l>
      </lg>
      <lg xml:id="AAP.21" n="21">
	<l>गृहाभावस्तु यः शुद्धो विद्यमानत्ववर्जितः</l>
	<l>स मृतेष्वपि दृष्टत्वाद्बहिर्वृत्तेर्न साधकः</l>
      </lg>
      <lg xml:id="AAP.22" n="22">
	<l>विद्यमानत्वसंसृष्टगृहाभावधियानया</l>
	<l>गेहादुत्कालितश्चैत्रो विद्यते बहिरेव हि</l>
      </lg>
      <lg xml:id="AAP.23" n="23">
	<l>गेहाभावत्वमात्रं तु यत्स्वतन्त्रं प्रतीयते</l>
	<l>न तावता वहिर्भावश्चैत्रस्यैवावधार्यते</l>
      </lg>
      <lg xml:id="AAP.24" n="24">
	<l>सिद्धे सद्भावविज्ञाने गेहाभावधियात्र तु</l>
	<l>गेहादुत्कालिता सत्ता बहिरेवावतिष्ठते</l>
      </lg>
      <lg xml:id="AAP.25" n="25">
	<l>तेनात्र निरपेक्षस्य व्यभिचारो मृतादिना</l>
	<l>यस्य त्वव्यभिचारित्वं न ततोऽन्यत्प्रतीयते</l>
      </lg>
      <lg xml:id="AAP.26" n="26">
	<l>तस्मात्प्रत्यक्षतो गेहे चैत्राभावे ह्यभावतः</l>
	<l>ज्ञाते यत्सत्त्वविज्ञानं तदेवेदं बहिःस्थितम्</l>
      </lg>
      <lg xml:id="AAP.27" n="27">
	<l>पक्षधर्मात्मलाभाय बहिर्भावः प्रवेशितः</l>
	<l>तद्विशिष्टोऽनुमेयः स्यात्पक्षधर्मान्वयादिभिः</l>
      </lg>
      <lg xml:id="AAP.28" n="28">
	<l>पक्षधर्मादिविज्ञानं बहिःसंबोधतो यदि</l>
	<l>तैश्च तद्बोधतोऽवश्यमन्योन्याश्रयता भवेत्</l>
      </lg>
      <lg xml:id="AAP.29" n="29">
	<l>अन्यथानुपपत्तौ तु प्रमेयानुप्रवेशिता</l>
	<l>ताद्रूप्येणैव विज्ञानान्न दोषः प्रतिघातिनः</l>
      </lg>
      <lg xml:id="AAP.30" n="30">
	<l>अविनाभाविता चात्र तदैव परिकल्प्यते</l>
	<l>न प्रागवधृतेत्येवं सत्यप्येषा न कारणम्</l>
      </lg>
      <lg xml:id="AAP.31" n="31">
	<l>गृहाभावबहिर्भावौ न च दृष्टौ नियोगतः</l>
	<l>साहित्ये तु प्रमाणं च तयोरन्यन्न विद्यते</l>
      </lg>
      <lg xml:id="AAP.32" n="32">
	<l>अन्यथानुपपत्त्यैव ह्येकेनान्यत्प्रतीयते</l>
	<l>तथा न कल्प्यते तच्चेत्साहित्य न प्रतीयते</l>
      </lg>
      <lg xml:id="AAP.33" n="33">
	<l>तेन सम्बन्धवेलायां सम्बन्ध्यन्यतरो ध्रुवम्</l>
	<l>अर्थापत्त्यावगन्तव्यः पश्चादस्त्वनुमानता</l>
      </lg>
      <lg xml:id="AAP.34" n="34">
	<l>गृहद्वारि स्थितो यस्तु बहिर्भावं प्रकल्पयेत्</l>
	<l>यदैकस्मिन्नयं देशे न तदान्यत्र विद्यते</l>
      </lg>
      <lg xml:id="AAP.35" n="35">
	<l>तदाप्यविद्यमानत्वं न सर्वत्र प्रतीयते</l>
	<l>न चैकदेशे नास्तित्वाद्व्याप्तिर्हेतोर्भविष्यति</l>
      </lg>
      <lg xml:id="AAP.36" n="36">
	<l>नन्वत्राविद्यमानत्वं गम्यतेऽनुपलब्धितः</l>
	<l>सा चाप्रत्यत्नसाध्यत्वादेकस्थस्यैव सिध्यति</l>
      </lg>
      <lg xml:id="AAP.37" n="37">
	<l>नैतयानुपलब्ध्यात्र वस्त्वभावः प्रतीयते</l>
	<l>तद्देशागमनात्सा हि दूरस्थेष्वस्ति सत्स्वपि</l>
      </lg>
      <lg xml:id="AAP.38" n="38">
	<l>गत्वा गत्वा तु तान्देशान्यद्यर्थो नोपलभ्यते</l>
	<l>ततोऽन्यकारणाभावादसन्नित्यवगम्यते</l>
      </lg>
      <lg xml:id="AAP.39" n="39">
	<l>ननु चाग्न्याद्यभावेऽपि धृमादिव्यतिरेकिणाम्</l>
	<l>तद्देशागमनात्स्पष्टो व्यतिरेको न सिध्यति</l>
      </lg>
      <lg xml:id="AAP.40" n="40">
	<l>यस्य वस्त्वन्तराभावः प्रमेयस्तस्य दुष्यति</l>
	<l>मम त्वदृष्टमात्रेण गमकः सहचारिणः</l>
      </lg>
      <lg xml:id="AAP.41" n="41">
	<l>नन्वेवमितरत्रापि सम्बन्धोऽनुपलब्धितः</l>
	<l>चैत्राभावस्य भावेन दृष्टत्वादुपपद्यते</l>
      </lg>
      <lg xml:id="AAP.42" n="42">
	<l>साहित्ये मितदेशत्वाद्प्रसिद्धे चाग्निधूमयोः</l>
	<l>व्यतिरेकस्य चादृष्टेर्गमकत्वं प्रकल्प्यते</l>
      </lg>
      <lg xml:id="AAP.43" n="43">
	<l>इह साहित्यमेवेदमेकस्य सहभाविनः</l>
	<l>अनन्तदेशवर्तित्वान्न तावदुपपद्यते</l>
      </lg>
      <lg xml:id="AAP.44" n="44">
	<l>ननु देशान्तरं शून्यं चैत्रेणैवं प्रतीयते</l>
	<l>तद्देशव्यतिग्क्तित्वात्समीपस्थितदेशवत्</l>
      </lg>
      <lg xml:id="AAP.45" n="45">
	<l>विरुद्धाव्यभिचारित्वं तद्वदेव हि गम्यते</l>
	<l>समीपदेशभिन्नत्वाच्चैत्राधिष्ठितदेशवत्</l>
      </lg>
      <lg xml:id="AAP.46" n="46">
	<l>पुरुषस्य तु कार्त्स्न्येन यदेकत्रोपलम्भनम्</l>
	<l>तस्यान्यथा न सिद्धिः स्यादित्यन्येष्वस्य नास्तिता</l>
      </lg>
      <lg xml:id="AAP.47" n="47">
	<l>तेनार्थापत्तिपूर्वत्वमत्र यत्र च कारणे</l>
	<l>कार्यादर्शनतः शक्तेरस्तित्वं संप्रतीयते</l>
      </lg>
      <lg xml:id="AAP.48" n="48">
	<l>कार्यस्य ननु लिङ्गत्वं न सम्बन्धानपेक्षणात्</l>
	<l>दृष्ट्वा सम्बन्धितां चैषा शक्तिर्गम्येत नान्यथा</l>
      </lg>
      <lg xml:id="AAP.49" n="49">
	<l>तदर्शने तदानीं च प्रत्यक्षादेरसम्भवात्</l>
	<l>अर्थापत्तेः प्रमाणत्वं त्रैलक्षण्याद्विना भवेत्</l>
      </lg>
      <lg xml:id="AAP.50" n="50">
	<l>अनुमानादभिन्नत्वान्नोक्तौ जयपराजयौ</l>
	<l>वध्यघातकभावेन यौ सर्पनकुलादिषु</l>
      </lg>
      <lg xml:id="AAP.51" n="51">
	<l>पीनो दिवा न भुङ्क्ते चेत्येवमादिवचःश्रुतौ</l>
	<l>रात्रिभोजनविज्ञानं श्रुतार्थापत्तिरुच्यते</l>
      </lg>
      <lg xml:id="AAP.52" n="52">
	<l>तामर्थविषयां केचिदपरे शब्दगोचराम्</l>
	<l>कल्पयन्त्यागमाच्चैनामभिन्नां प्रतिजानते</l>
      </lg>
      <lg xml:id="AAP.53" n="53">
	<l>प्रायशश्चानया वेदे व्यवहारो व्यवस्थितः</l>
	<l>सोऽवैदिकः प्रसज्येत यद्येषा भिद्यते ततः</l>
      </lg>
      <lg xml:id="AAP.54" n="54">
	<l>वचनस्य श्रुतस्यैव सोऽप्यर्थः कैश्चिदाश्रितः</l>
	<l>तदर्थोपप्लुतस्यान्यैरिष्टो वाक्यान्तरस्य तु</l>
      </lg>
      <lg xml:id="AAP.55" n="55">
	<l>न तावच्छ्रूयमाणस्य वचसोऽर्थोऽयमिष्यते</l>
	<l>न ह्यनेकार्थता युक्ता वाक्ये वाचकता तथा</l>
      </lg>
      <lg xml:id="AAP.56" n="56">
	<l>पदार्थान्वयरूपेण वाक्यार्थो हि प्रतीयते</l>
	<l>न रात्र्यादिपदार्थश्च दिवावाक्येन गम्यते</l>
      </lg>
      <lg xml:id="AAP.57" n="57">
	<l>न दिवादिपदार्थानां संसर्गो रात्रिभोजनम्</l>
	<l>न भेदो येन तद्वाक्यं तस्य स्यात्प्रतिपादकम्</l>
      </lg>
      <lg xml:id="AAP.58" n="58">
	<l>अन्यार्थव्यापृतत्वाच्च न द्वितीयार्थकल्पना</l>
	<l>तस्माद्वाक्यान्तरेणायं बुद्धिस्थेन प्रतीयते</l>
      </lg>
      <lg xml:id="AAP.59" n="59">
	<l>तस्य चागमिकत्वेऽपि यत्तद्वाक्यं प्रतीयते</l>
	<l>प्रमाणं तस्य वक्तव्यं प्रत्यक्षादिषु यद्भवेत्</l>
      </lg>
      <lg xml:id="AAP.60" n="60">
	<l>न त्वनुच्चारिते वाक्ये प्रत्यक्षं तावदिष्यते</l>
	<l>नानुमानं न चेदं हि दृष्टं तेन सह क्वचित्</l>
      </lg>
      <lg xml:id="AAP.61" n="61">
	<l>यदि त्वनुपलब्धेऽपि सम्बन्धे लिङ्गतेष्यते</l>
	<l>तदुच्चारणमात्रेण सर्ववाक्यमितिर्भवेत्</l>
      </lg>
      <lg xml:id="AAP.62" n="62">
	<l>न चार्थापत्तिगम्यानि सर्वैः सर्ववचांसि हि</l>
	<l>सम्बद्धान्युपलब्धानि येन तेष्वनुमा भवेत्</l>
      </lg>
      <lg xml:id="AAP.63" n="63">
	<l>न च सत्तानुमानेन विशेषो वानुमीयते</l>
	<l>इह वाक्यविशेषस्य सत्तैव त्ववगम्यते</l>
      </lg>
      <lg xml:id="AAP.64" n="64">
	<l>पूर्वसिद्धः-स्वतन्त्रोऽर्थः स्वतन्त्रेण विशेषितः</l>
	<l>धर्माधर्मविशिष्टोऽत्र नानुमेयः प्रतीयते</l>
      </lg>
      <lg xml:id="AAP.65" n="65">
	<l>अथ श्रुतस्य वाक्यस्य मीयते तद्विशिष्टता</l>
	<l>ततः पक्षोऽभ्युपेतः स्यादप्रसिद्धविशेषणः</l>
      </lg>
      <lg xml:id="AAP.66" n="66">
	<l>किंच लिङ्गान्तराभावादेतस्य यदि लिङ्गता</l>
	<l>प्रतिज्ञार्थौकदेशत्वं पदवत्ते प्रसज्यते</l>
      </lg>
      <lg xml:id="AAP.67" n="67">
	<l>तद्वदेव निवार्यात्र वचसो धर्मधर्मिता</l>
	<l>नागृहीते हि तद्धर्मो गृहीते नानुमेयता</l>
      </lg>
      <lg xml:id="AAP.68" n="68">
	<l>क्रियाकारकसम्बन्धातृते नास्ति तु धर्मता</l>
	<l>अवाचकतया चैतन्न धर्मो विषयात्मना</l>
      </lg>
      <lg xml:id="AAP.69" n="69">
	<l>प्रतीतेर्वाचकत्वं चेत्प्रसक्तानेकशक्तिता</l>
	<l>अनुमाविषयोत्थं चेद्धर्मत्वं निष्फलं भवेत्</l>
      </lg>
      <lg xml:id="AAP.70" n="70">
	<l>पदार्थैरपि तद्वाक्यं नासम्बन्धात्प्रतीयते</l>
	<l>सामान्यान्यन्यथासिद्धेर्विशेषं गमयन्ति हि</l>
      </lg>
      <lg xml:id="AAP.71" n="71">
	<l>न तु वाक्यान्तरेणैषां विना किंचिन्न सिध्यति</l>
	<l>न चाप्यन्यः प्रकारोऽस्ति तेन वाक्येन सङ्गतौ</l>
      </lg>
      <lg xml:id="AAP.72" n="72">
	<l>अथैतद्वाचि कल्प्येत वाक्यमन्यत्तथैव च</l>
	<l>प्रसङ्गात्तत्र दूरेऽपि नासम्बन्धात्प्रमुच्यते</l>
      </lg>

      <lg xml:id="AAP.73" n="73">
	<l>ततश्च प्रथमादेव वरं ज्ञातुमसङ्गतात्</l>
	<l>अन्वयव्यतिरेकौ च प्रतिषेध्यौ पदे यथा</l>
      </lg>
      <lg xml:id="AAP.74" n="74">
	<l>श्रुतवाक्येन सादृश्यं नाश्रुतस्यास्ति किञ्चन</l>
	<l>तस्मादनुपमानत्वमर्थस्याप्यनया दिशा</l>
      </lg>
      <lg xml:id="AAP.75" n="75">
	<l>उपमानत्वलिङ्गेन वाक्यं प्रति निवारिते</l>
	<l>अर्थेऽपि चैवमेव स्यात्तस्मात्पूवष्वसम्भवः</l>
      </lg>
      <lg xml:id="AAP.76" n="76">
	<l>अतः श्रुतस्य वाक्यस्य यदर्थप्रतिपादनम्</l>
	<l>तदात्मलाभ एव स्याद्विना नेत्येतदिष्यते</l>
      </lg>
      <lg xml:id="AAP.77" n="77">
	<l>एतदर्थाद्विना नायमित्यर्थः किं न कल्प्यते</l>
	<l>वाक्यार्थवच्च किं नायमागमार्थः प्रतीयते</l>
      </lg>
      <lg xml:id="AAP.78" n="78">
	<l>सविकल्पकविज्ञानैः शब्दः पूर्वं प्रतीयते</l>
	<l>लब्धप्रयोजने वाक्ये परं नागमिकं च नः</l>
      </lg>
      <lg xml:id="AAP.79" n="79">
	<l>ननु चासति सम्बन्धे सति वानवधारिते</l>
	<l>गम्यज्ञानमिदं वाक्यं प्रसज्येताप्रमाणकम्</l>
      </lg>
      <lg xml:id="AAP.80" n="80">
	<l>सम्बन्धस्य प्रमाणत्वं स्थितं किञ्चेश्वराज्ञया</l>
	<l>प्रत्यक्षस्य प्रमाणत्वं कथं वा सङ्गतेर्विना</l>
      </lg>
      <lg xml:id="AAP.81" n="81">
	<l>अस्तीन्द्रियार्थसम्बन्धस्तत्र चेन्नानपेक्षणात्</l>
	<l>न हि प्रत्यक्षवेलायां सर्वेणासौ निरूप्यते</l>
      </lg>
      <lg xml:id="AAP.82" n="82">
	<l>येनापि तु निरूप्येत पश्चादनुभवादसौ</l>
	<l>न स्यादेव प्रमाणाङ्गमसता तुल्य एव सः</l>
      </lg>
      <lg xml:id="AAP.83" n="83">
	<l>अप्राप्यकारिणी येषां चक्षुःश्रोत्रे च ते यथा</l>
	<l>तज्ज्ञानस्य प्रमाणत्वमिच्छन्त्येवं भविष्यति</l>
      </lg>
      <lg xml:id="AAP.84" n="84">
	<l>तस्मादसत्त्वे सत्त्वे वा सम्बन्धस्य यदेव नः</l>
	<l>जायेताभङ्गुरं ज्ञानं तस्यैव स्यात्प्रमाणता</l>
      </lg>
      <lg xml:id="AAP.85" n="85">
	<l>न चाप्यस्याः प्रमाणत्वे कश्चिद्विप्रतिपद्यते</l>
	<l>भेदाभेदे विसंवादः कृतस्तत्र च निर्णयः</l>
      </lg>
      <lg xml:id="AAP.86" n="86">
	<l>ऋते यत्र तु सम्बन्धाद्बुद्धिरेव न जायते</l>
	<l>तत्र किं क्रियतां सोऽपि प्रामाण्ये नैव कारणम्</l>
      </lg>
      <lg xml:id="AAP.87" n="87">
	<l>स्मृत्या श्रुतिर्या परिकल्प्यतेऽस्मिन्
	लिङ्गादिभिर्या विनियोजिका च</l>
	<l>फलादिभिर्यत्परिपूरणं च
	सम्बन्धदृक्तत्र न काचिदस्ति</l>
      </lg>
      <lg xml:id="AAP.88" n="88">
	<l>तत्सर्वमित्याद्यसमञ्जसं स्या-
	न्नचेदियं स्यादनुमानतोऽन्या</l>
	<l>एवंस्वभावाप्यनुमानशब्दं
	लभेत चेदस्ति यथेप्सितं नः</l>
      </lg>
    </div>

    <div n="ABH">
      <head>औत्पत्तिकसूत्र अभावपरिच्छेद (अभ्)</head>
      <lg xml:id="ABH.1" n="1">
	<l>प्रमाणपञ्चकं यत्र वस्तुरूपे न जायते</l>
	<l>वस्तुसत्तावबोधार्थं तत्राभावप्रमाणता</l>
      </lg>
      <lg xml:id="ABH.2" n="2">
	<l>वस्त्वसङ्करसिद्धिश्च तत्प्रामाण्यसमाश्रया</l>
	<l>क्षीरे दध्यादि यन्नास्ति प्रागभावः स उच्यते</l>
      </lg> 
      <lg xml:id="ABH.3" n="3">
	<l>नास्तिता पयसो दध्नि प्रध्वंसाभाव इष्यते</l>
	<l>गवि योऽश्वाद्यभावस्तु सोऽन्योन्याभाव उच्यते</l>
      </lg>
      <lg xml:id="ABH.4" n="4">
	<l>शिरसोऽवयवा निम्ना वृद्धिकाठिन्यवर्जिताः</l>
	<l>शशशृङ्गादिरूपेण सोऽत्यन्ताभाव उच्यते</l>
      </lg>
      <lg xml:id="ABH.5" n="5">
	<l>क्षीरे दधि भवेदेवं दध्नि क्षीरं घटे पटः</l>
	<l>शशे शृङ्गं पृथिव्यादौ चैतन्यं मूर्तिरात्मनि</l>
      </lg>
      <lg xml:id="ABH.6" n="6">
	<l>अप्सु गन्धो रसश्चाग्नौ वायौ रूपेण तौ सह</l>
	<l>व्योम्नि संस्पर्शिता ते च न चेदस्य प्रमाणता</l>
      </lg>
      <lg xml:id="ABH.7" n="7">
	<l>न च स्याद्व्यवहारोऽयं कारणादिविभागतः</l>
	<l>प्रागभावादिभेदेन नाभावो भिद्यते यदि</l>
      </lg>
      <lg xml:id="ABH.8" n="8">
	<l>न चावस्तुन एते स्युर्भेदास्तेनास्य वस्तुता</l>
	<l>कार्यादीनामभावः को योऽभावः कारणादितः</l>
      </lg>
      <lg xml:id="ABH.9" n="9">
	<l>यद्वानुवृत्तिव्यावृत्तिबुद्धिग्राह्यो यतस्त्वयम्</l>
	<l>तस्माद्गवादिवद्वस्तु, प्रमेयत्वाच्च गम्यते</l>
      </lg>
      <lg xml:id="ABH.10" n="10">
	<l>न चौपचारिकत्वं वा भ्रान्तिर्वापि यदृच्छया</l>
	<l>भवत्यतो न सामान्यविशेषात्मकता मृषा</l>
      </lg>
      <lg xml:id="ABH.11" n="11">
	<l>प्रत्यक्षादेरनुत्पत्तिः प्रमाणाभाव उच्यते</l>
	<l>सात्मनः परिणामो वा विज्ञानं वाक्यवस्तुनि</l>
      </lg>
      <lg xml:id="ABH.12" n="12">
	<l>स्वरूपपररूपाभ्यां नित्यं सदसदात्मके</l>
	<l>वस्तुनि ज्ञायते कैश्चिद्रूपं किञ् चित्कदा चन</l>
      </lg>
      <lg xml:id="ABH.13" n="13">
	<l>यस्य यत्र यदोद्भूतिर्जिघृक्षा वोपजायते</l>
	<l>चेत्यतेऽनुभवस्तस्य्तेन च व्यपदिश्यते</l>
      </lg>
      <lg xml:id="ABH.14" n="14">
	<l>तस्योपकारकत्वेन वर्त्ततेऽशस्तदेतरः</l>
	<l>उभयोरपि संवित्तावुभयानुगमोऽस्ति हि</l>
      </lg>
      <lg xml:id="ABH.15" n="15">
	<l>अयमेवेति यो ह्येष भावे भवति निर्णयः</l>
	<l>नैष वस्त्वन्तराभावसंवित्त्यनुगमादृते</l>
      </lg>
      <lg xml:id="ABH.16" n="16">
	<l>नास्तीत्यपि च संवित्तिर्न वस्त्वनुगमादृते</l>
	<l>ज्ञानं न जायते किञ् चिदुपष्टम्भनवर्जितम्</l>
      </lg>
      <lg xml:id="ABH.17" n="17">
	<l>प्रत्यक्षाद्यवतारस्तु भावांशो गृह्यते यदा</l>
	<l>व्यापारस्तदनुत्पत्तेरभावांशे जिघृक्षिते</l>
      </lg>
      <lg xml:id="ABH.18" n="18">
	<l>न तावदिन्द्रियैरेषा नास्तीत्युत्पद्यते मतिः</l>
	<l>भावांशेनैव संयोगो योग्यत्वादिन्द्रियस्य हि</l>
      </lg>
      <lg xml:id="ABH.19" n="19">
	<l>ननु भावादभिन्नत्वात्सम्प्रयोगोऽस्ति तेन च</l>
	<l>न ह्यत्यन्तमभेदोऽस्ति रूपादिवदिहापि नः</l>
      </lg>
      <lg xml:id="ABH.20" n="20">
	<l>धर्मयोर्भेद इष्टो हि धर्म्यभेदेऽपि नः स्थिते</l>
	<l>उद्भवाभिभवात्मत्वाद्ग्रहणं चावतिष्ठते</l>
      </lg>
      <lg xml:id="ABH.21" n="21">
	<l>इदमेव निमित्तं च विवेकस्य प्रतीयते</l>
	<l>भावाभावधियोरक्षैः सम्बन्धोऽक्षानपेक्षणम्</l>
      </lg>
      <lg xml:id="ABH.22" n="22">
	<l>रूपादेरपि भेदं च के चिद्ग्राहकभेदतः</l>
	<l>वर्णयन्ति यथैकस्य पुंसः पुत्रादिरूपताम्</l>
      </lg>
      <lg xml:id="ABH.23" n="23">
	<l>बुद्धिमात्रकृतो भेदो रूपादौ नित्यमेव हि</l>
	<l>न च देशाद्यभिन्नानां समुदायावकलना</l>
      </lg>
      <lg xml:id="ABH.24" n="24">
	<l>सद्गुणद्रव्यरूपेण रूपादेरेकतेष्यते</l>
	<l>स्वरूपापेक्षया चैषां परस्परविभिन्नता</l>
      </lg>
      <lg xml:id="ABH.25" n="25">
	<l>यदि तद्वदपेक्षात्र न स्याद्भेदोऽत्र नैव हि</l>
	<l>सद्सद्रूपता बुद्धेर्भवेदन्यतरत्र नः</l>
      </lg>
      <lg xml:id="ABH.26" n="26">
	<l>तत्सम्बन्धे सदित्येवं तद्रूपत्वं प्रतीयते</l>
	<l>नास्त्यत्रेदमितीदं तु तदसंयोगहेतुकम्</l>
      </lg>
      <lg xml:id="ABH.27" n="27">
	<l>गृहीत्वा वस्तुसद्भावं स्मृत्वा च प्रतियोगिनम्</l>
	<l>मानसं नास्तिताज्ञानं जायतेऽक्षानपेक्षणात्</l>
      </lg>
      <lg xml:id="ABH.28" n="28">
	<l>स्वरूपमात्रं दृष्ट्वापि पश्चात्किञ् चित्स्मरन्नपि</l>
	<l>तत्रान्यनास्तितां पृष्टस्तदैव प्रतिपद्यते</l>
      </lg>
      <lg xml:id="ABH.29" n="29">
	<l>न चाप्यत्रानुमानत्वं लिङ्गाभावात्प्रतीयते</l>
	<l>भावांशो ननु लिङ्गं स्यात्, तदानीं नाजिघृक्षणात्</l>
      </lg>
      <lg xml:id="ABH.30" n="30">
	<l>अभावावगतेर्जन्म भावांशे ह्यजिघृक्षिते</l>
	<l>तस्मिन्प्रतीयमाने तु नाभावे जायते मतिः</l>
      </lg>
      <lg xml:id="ABH.31" n="31">
	<l>न चैष प्रक्षधर्मत्वं पदवत्प्रतिपद्यते</l>
	<l>सह सर्वैरभावैश्च भावो नैकान्ततो गतः</l>
      </lg> 
      <lg xml:id="ABH.32" n="32">
	<l>क्व चिद्भावेऽपि सद्भावो ज्ञातो यस्य कदा चन</l>
	<l>तस्याभावोऽपि तत्रैव कदा चिदवगम्यते</l>
      </lg>
      <lg xml:id="ABH.33" n="33">
	<l>यत्राप्यदृष्टपूर्वत्वं यदभावस्य तत्र च</l>
	<l>तदभावमतिर्दृष्टा सम्बन्धेऽक्षानपेक्षया</l>
      </lg>
      <lg xml:id="ABH.34" n="34">
	<l>कस्य चिद्यदि भावस्य स्यादभावेन केन चित्</l>
	<l>सम्बन्धदर्शनम्, तत्र सर्वमानं प्रसज्यते</l>
      </lg>
      <lg xml:id="ABH.35" n="35">
	<l>गृहीतेऽपि च भावांशे नैवाभावेऽन्यवस्तुनः</l>
	<l>सर्वत्र मतिरित्येवं व्यभिचारादलिङ्गता</l>
      </lg>
      <lg xml:id="ABH.36" n="36">
	<l>सम्बन्धे गृह्यमाणे च सम्बन्धिग्रहणं ध्रुवम्</l>
	<l>तत्राभावमतिः केन प्रमाणोपजायते</l>
      </lg>
      <lg xml:id="ABH.37" n="37">
	<l>तदानीं न हि लिङ्गेन सम्बन्धिग्रहणं भवेत्</l>
	<l>तत्रावश्यमभावस्य प्रमाणान्तरतो गतिः</l>
      </lg>
      <lg xml:id="ABH.38" n="38">
	<l>प्रत्यक्षादेरनुत्पत्तिर्न तु लिङ्गं भविष्यति</l>
	<l>न विशेषणसम्बन्धस्तस्याः सामान्यतो भवेत्</l>
      </lg>
      <lg xml:id="ABH.39" n="39">
	<l>न चाप्यभावसामान्ये प्रमाणमुपजायते</l>
	<l>व्यभिचाराद्विशेषास्तु प्रतीयेरन्कथं तया</l>
      </lg>
      <lg xml:id="ABH.40" n="40">
	<l>न चानवगतं लिङ्गं गृह्यते चेदसावपि</l>
	<l>अभावत्वादभावेन गृह्येतान्येन हेतुना</l>
      </lg>
      <lg xml:id="ABH.41" n="41">
	<l>स चान्येन ग्रहीतव्यो नागृहीते हि लिङ्गता</l>
	<l>तद्गृहीतिर् हि लिङ्गेन स्यादन्येनेत्यनन्तता</l>
      </lg>
      <lg xml:id="ABH.42" n="42">
	<l>लिङ्गाभावे तथैव स्यादनवस्थेयमित्यतः</l>
	<l>क्वाप्यस्य स्यात्प्रमाणत्वं लिङ्गत्वेन विना ध्रुवम्</l>
      </lg>
      <lg xml:id="ABH.43" n="43">
	<l>नास्तीति धीः फलं चैषा प्रत्यक्षादेरजन्मनः</l>
	<l>तस्यैव च प्रमाणत्वमानन्तर्यात्प्रतीयते</l>
      </lg>
      <lg xml:id="ABH.44" n="44">
	<l>त्रिलक्षणेन या बुद्धिर्जन्यते सानुमेष्यते</l>
	<l>न चानुत्पत्तिरूपस्य कारणापेक्षिता क्व चित्</l>
      </lg>
      <lg xml:id="ABH.45" n="45">
	<l>मानं कथमभावश्चेत्, प्रमेयं चास्य कीदृशम्</l>
	<l>मेयो यद्वदभवो हि मानमप्येवमिष्यताम्</l>
      </lg>
      <lg xml:id="ABH.46" n="46">
	<l>भावात्मके तथा मेये नाभावस्य प्रमाणता</l>
	<l>तथाभावप्रमेयेऽपि न भावस्य प्रमाणता</l>
      </lg>
      <lg xml:id="ABH.47" n="47">
	<l>भावात्मकस्य मानत्वं न च राजाज्ञया स्थितम्</l>
	<l>परिच्छेदफलत्वाद्धि प्रामाण्यं स्याद्द्वयोरपि</l>
      </lg>
      <lg xml:id="ABH.48" n="48">
	<l>यदि चास्य प्रमाणत्वमभावत्वेन नेष्यते</l>
	<l>वस्तुनः कारणत्वं हि दृष्टमित्यभिमानिता</l>
      </lg>
      <lg xml:id="ABH.49" n="49">
	<l>न लिङ्गत्वप्रमेयत्वे भवेतां तद्वदेव हि</l>
	<l>तथा सति च पूर्वोक्तो व्यवहारो न सिध्यति</l>
      </lg>
      <lg xml:id="ABH.50" n="50">
	<l>प्रमाणानामनुत्पत्तेर्नाभावस्यापि धर्मता</l>
	<l>यत्राभावोऽस्ति तेनास्याः सम्बन्धो नैव विद्यते</l>
      </lg>
      <lg xml:id="ABH.51" n="51">
	<l>यो न सन्निहितस्तत्र तस्य धर्मो भवेदियम्</l>
	<l>न च तस्य प्रमेयत्वं धर्मधर्मित्ववर्जनात्</l>
      </lg>
      <lg xml:id="ABH.52" n="52">
	<l>अभावेन तु सम्बन्धो भवेत्तद्विषयत्वतः</l>
	<l>तज्जानाद्विषयत्वं च ज्ञाने मेयं न विद्यते</l>
      </lg>
      <lg xml:id="ABH.53" n="53">
	<l>संयोगसमवायादिसम्बन्धो नैव विद्यते</l>
	<l>नागृहीते हि धर्मत्वं गृहीते सिद्धसाधनम्</l>
      </lg>
      <lg xml:id="ABH.54" n="54">
	<l>अभावशब्दवाच्यत्वात्प्रत्यक्षादेश्च भिद्यते</l>
	<l>प्रमाणानामभावो हि प्रमेयाणामभाववत्</l>
      </lg>
      <lg xml:id="ABH.55" n="55">
	<l>अभावो वा प्रमाणेन स्वानुरूपेण मीयते</l>
	<l>प्रमेयत्वाद्यथा भावस्तस्माद्भावात्मकात्पृथक्</l>
      </lg>
      <lg xml:id="ABH.56" n="56">
	<l>कर्माणि सर्वाणि फलैः समस्तैः सर्वैर्यथावच्च यदङ्गकाण्डैः</l>
	<l>न सङ्गतानीह परस्परं च नाङ्गं तदेतत्प्रभवं क्रतूनाम्</l>
      </lg>
      <lg xml:id="ABH.57" n="57">
	<l>युक्त्यागमाभ्यामिति तर्कितोऽयं प्रमाणषट्कं प्रविभज्य भाष्ये</l>
	<l>ततोऽधिकं यद्द्वयमिष्टमन्यैर्भेदो न तस्येत्यपि सिद्धमेतत्</l>
      </lg>
      <lg xml:id="ABH.58" n="58">
	<l>इह भवति शतादौ सम्भवाद्यासहस्रान्मतिरवियुतभावात्सानुमानादभिन्ना</l>
	<l>जगति बहु न तथ्यं नित्यमैतिह्यमुक्तं भवति तु यदि सत्यं नागमाद्भिद्यते तत्</l>
      </lg>
    </div>

    <div n="CAV">
      <head>औत्पत्तिकसूत्र चित्राक्षेपवाद (चव्)</head>
      <lg xml:id="CAV.1" n="1">
	<l>परलोकफलाः पूर्वमाक्षिप्ताश्चोदनाः परैः </l>
	<l>इदानीमैहिकाक्षेपः सूत्रकारेण चोद्यते</l>
      </lg>
      <lg xml:id="CAV.2" n="2">
	<l>चित्रापशुफलत्वादिविषयाश्चोदणा मृषा</l>
	<l>प्रत्यक्षाद्यधिकारेऽपि तैरर्थासङ्गतिर्यतः</l>
      </lg>
      <lg xml:id="CAV.3" n="3">
	<l>यदीदृक्तन्मृषा दृष्टं विप्रलिप्सोर्यथा वचः</l>
	<l>नदीतीरे फलानीति तत्रादृश्यानि तानि चेत्</l>
      </lg>
      <lg xml:id="CAV.4" n="4">
	<l>न वा पशुफला चित्रा स्वकाले तददानः</l>
	<l>स्नानभुज्यादिवत्तेऽपि तत्साध्या न भवन्ति वा</l>
      </lg>
      <lg xml:id="CAV.5" n="5">
	<l>तदुत्पत्तावसद्भावात्स्वर्गे तृप्तिसुखादिवत्</l>
	<l>वैधर्म्येणोभयत्रापि भवेतां सुखमर्दने</l>
      </lg>
      <lg xml:id="CAV.6" n="6">
	<l>आनन्तर्यमयुक्तं चेत्, न सामर्थ्यावबोधनात्</l>
	<l>शब्दैकदेशभूतेन तेन तत्प्रतिपादितम्</l>
      </lg>
      <lg xml:id="CAV.7" n="7">
	<l>कालान्तरानुपादानात्कर्मस्वाभाव्यतोऽपि च</l>
	<l>चोद्यमानस्य चित्रादेरानन्तर्यं विशेषणम्</l>
      </lg>
      <lg xml:id="CAV.8" n="8">
	<l>अत्र तावदसंवादो विरोधश्चोत्तरस्य तु</l>
	<l>स्वर्गयानविरुद्धो हि भस्मीभावोऽत्र दृश्यते</l>
      </lg>
      <lg xml:id="CAV.9" n="9">
	<l>यज्ञायुधिवचो मिथ्या प्रत्यक्षेण विरोधतः</l>
	<l>साधर्म्येण शिलावाक्यं वैधर्म्येणाप्तभाषितम्</l>
      </lg>
      <lg xml:id="CAV.10" n="10">
	<l>शरीराद्यदि चान्यः स्यान्नासौ यज्ञायुधी भवेत्</l>
	<l>न चास्य यजमानत्वं सद्भावोऽपि च दुर्लभः</l>
      </lg>
      <lg xml:id="CAV.11" n="11">
	<l>यदि स्याद्विधिशब्दोऽत्र नैवादर्शनतो भवेत्</l>
	<l>विशेषोऽस्येति भेदेन नोपात्तं स्यादिदं ततः</l>
      </lg>
      <lg xml:id="CAV.12" n="12">
	<l>विधिशब्दे भविष्यत्त्वं फलस्य परिकल्प्य हि</l>
	<l>विरोधपरिहारः स्याद्वर्तमानेऽपि नास्त्यसौ</l>
      </lg>
      <lg xml:id="CAV.13" n="13">
	<l>फलं च न भवेदेवं भस्मीभावाद्विधावपि</l>
	<l>तत्सामर्थ्येन या चान्या कल्पना तां निषेधति</l>
      </lg>
      <lg xml:id="CAV.14" n="14">
	<l>प्रायश्चैवम्प्रकारत्वमर्थवादेषु दृश्यते</l>
	<l>मन्त्रेषु चेति ते सर्वे पक्षीकार्याः प्रयत्नः</l>
      </lg>
      <lg xml:id="CAV.15" n="15">
	<l>एवं सत्यग्निहोत्रादिवाक्येष्वपि मृषार्थता</l>
	<l>वेदवाक्यैकदेशत्वाच्चित्रादिवचनेष्वपि</l>
      </lg>
    </div>

    <div n="SAV">
      <head>औत्पत्तिकसूत्र सम्बन्धाक्षेपवाद (सव्)</head>
      <lg xml:id="SAV.1" n="1">
	<l>स्वपक्षसाधनं तावत्न मृषा वैदिकं वचः</l>
	<l>स्वार्थे वक्त्रनपेक्षत्वात्पदार्थपदबुद्धिवत्</l>
      </lg>
      <lg xml:id="SAV.2" n="2">
	<l>तत्कृतः प्रत्ययः सम्यङ् नित्यवाक्योद्भवत्वतः</l>
	<l>वाक्यबुद्धिवदेव अत्र पूर्वोक्ताश्चापि हेतवः</l>
      </lg>
      <lg xml:id="SAV.3" n="3">
	<l>नित्यान् शब्दार्थसम्बन्धानाश्रित्योक्तेन हेतुना</l>
	<l>स्वतः प्रामाण्यसिद्ध्यर्थमप्रामाण्ये निर्कृते</l>
      </lg>
      <lg xml:id="SAV.4" n="4">
	<l>असम्बन्धोद्भवत्वेन परो मिथ्यात्वमब्रवीत्</l>
	<l>सम्बन्धोऽस्ति च नित्यश्चेत्युक्तमौत्पत्तिकादिना</l>
      </lg>
      <lg xml:id="SAV.5" n="5">
	<l>मिथ्या त्वस्य निरासार्थं तत्परैर्नेष्यते द्वयम्</l>
	<l>नैव चास्त्यत्र सम्बन्धः कृतको वेति वक्ष्यते</l>
      </lg>
      <lg xml:id="SAV.6" n="6">
	<l>असम्भवेन शेषाणां संश्लेषः परिशिष्यते</l>
	<l>अस्मिन्नेव च सम्बन्धे प्रतीतिर्लौकिको ध्रुवा</l>
      </lg>
      <lg xml:id="SAV.7" n="7">
	<l>तन्निषेधमतः प्राह न शब्दोऽर्थेन सङ्गतः</l>
	<l>तद्देशानन्तरादृष्टेर्विन्ध्यो हिमवता यथा</l>
      </lg>
      <lg xml:id="SAV.8" n="8">
	<l>एवमर्थो द्वयं वापि साधनीयमसङ्गतम्</l>
	<l>क्षुरेत्यादि च सिद्ध्यर्थहेतोरुक्तमथापरः</l>
      </lg>
      <lg xml:id="SAV.9" n="9">
	<l>शक्तिरूपं गृहीत्वाह संश्लेषो यदि वार्यते</l>
	<l>सम्बन्धसिद्धसाध्यत्वमथ सम्बन्धमात्रकम्</l>
      </lg>
      <lg xml:id="SAV.10" n="10">
	<l>पितापुत्रादिसम्बन्धैरनेकान्तः प्रसज्यते</l>
	<l>एकभूम्यादिसम्बन्धाद्दृष्टान्ते साध्यहीनता</l>
      </lg>
      <lg xml:id="SAV.11" n="11">
	<l>वाच्यवाचकसम्बन्धनिषेधे लोकबाधनम्</l>
	<l>विरोधश्च स्ववाक्येन न हि सम्बन्धवर्जितैः</l>
      </lg>
      <lg xml:id="SAV.12" n="12">
	<l>प्रतिज्ञार्थं पदैः शाक्यः प्रतीपादयितुं परः</l>
	<l>अभिधानक्रियायां हि कर्मत्वं वाच्यसंश्रितम्</l>
      </lg>
      <lg xml:id="SAV.13" n="13">
	<l>शब्दानां करणत्वं वा कर्तृत्वं वा निरूपितम्</l>
	<l>प्रतिपत्तावुपादानात्साहित्ये च विवक्षिते</l>
      </lg> 
      <lg xml:id="SAV.14" n="14">
	<l>नियम्यते यदेकस्यां सम्बन्धः सोऽर्थशब्दयोः</l>
	<l>तत्र यद्यप्यसम्बन्धः कारकाणां परस्परम्</l>
      </lg>
      <lg xml:id="SAV.15" n="15">
	<l>तथापि यत्क्रिया तस्यामुपकार्योपकारिता</l>
	<l>स क्रियासङ्गतेः पश्चात्सम्बन्धः कीर्त्यते तयोः</l>
      </lg>
      <lg xml:id="SAV.16" n="16">
	<l>न चात्राप्यविनाभाव उपयोगीति साधितम्</l>
	<l>संज्ञेति गमकत्वं चेन्न तदङ्गमियं भवेत्</l>
      </lg>
      <lg xml:id="SAV.17" n="17">
	<l>गमयन्तीं श्रुतिं दृष्ट्वा कल्प्यते व्यवहारतः</l>
	<l>न चैषा गमयत्यर्थं सम्बन्धेऽनवधारिते</l>
      </lg>
      <lg xml:id="SAV.18" n="18">
	<l>तस्माद्गमकता पश्चाद्धूमादेरिव जायते</l>
	<l>सानङ्गं तद्वदेव स्याद्नेयं धूमादिभिः समा</l>
      </lg>
      <lg xml:id="SAV.19" n="19">
	<l>निरूपितेऽविनाभावे तत्र तत्कारिता ह्यसौ</l>
	<l>गमकत्वेन पूर्वं च तत्र नोत्पद्यते मतिः</l>
      </lg>
      <lg xml:id="SAV.20" n="20">
	<l>इह वाचकतायाः प्राङ् नाविनाभावितामतिः</l>
	<l>यदेव चेह सम्बन्धं वृद्धेभ्यः प्रतिपद्यते</l>
      </lg>
      <lg xml:id="SAV.21" n="21">
	<l>तदैव गमकोऽस्यायमिति नान्यस्वरूपतः</l>
	<l>कथयन्ति क्व चित्तावद्बोद्धव्योऽस्मादयं त्विति</l>
      </lg>
      <lg xml:id="SAV.22" n="22">
	<l>क्व चिद्वाचक इत्येवं वाच्योऽयमिति चोच्यते</l>
	<l>क्व चिदुच्चरिताच्छब्दाद्दृष्ट्वार्थविषयां क्रियाम्</l>
      </lg>
      <lg xml:id="SAV.23" n="23">
	<l>केषाञ् चित्तत्र बोद्धृत्वमनुमानात्प्रतीयते</l>
	<l>एतेनास्माद्यतः शब्दादर्थोऽयमवधारितः</l>
      </lg>
      <lg xml:id="SAV.24" n="24">
	<l>तेन नूनमिमौ सिद्धौ वाच्यवाचकशक्तिकौ</l>
	<l>इत्थं वाचकता सिद्धा सङ्कीर्णापि ततः परम्</l>
      </lg>
      <lg xml:id="SAV.25" n="25">
	<l>अन्वयव्यतिरेकाभ्यां निष्कृष्टेऽर्थे नियम्यते</l>
	<l>बहुजातिगुणद्रव्यकर्मभेदावलम्विनः</l>
      </lg>
      <lg xml:id="SAV.26" n="26">
	<l>प्रत्ययात्सहसा जाता श्रौतलाक्षणिकात्मकात्</l>
	<l>न लोकः कारनाभावान्निर्धारयितुमिच्छति</l>
      </lg>
      <lg xml:id="SAV.27" n="27">
	<l>बलाबलादिसिद्ध्यर्थं वाक्यज्ञास्तु विविञ्चते</l>
	<l>कक्षान्तरितसामान्यविशेषेषु हि दुर्बलः</l>
      </lg>
      <lg xml:id="SAV.28" n="28">
	<l>सामान्यवचनः शब्दो जायते लक्षणाबालात्</l>
	<l>तेनावश्यं विवेक्तव्यं जायते लक्षणाबलात्</l>
      </lg>
      <lg xml:id="SAV.29" n="29">
	<l>कियद्वा नित्यसम्बन्धादभिधेयेन लक्ष्यते</l>
	<l>तत्र प्रयोगबाहुल्यात्तद्विशेषेष्वसत्स्वपि</l>
      </lg>
      <lg xml:id="SAV.30" n="30">
	<l>प्रयोगात्परसामान्ये सति वाच्यप्रयोगतः</l>
	<l>सास्नाद्येकार्थसम्बन्धिगोत्वमात्रस्य वाचकः</l>
      </lg>
      <lg xml:id="SAV.31" n="31">
	<l>गोशब्द इति विज्ञानमन्वयव्यतिरेकजम्</l>
	<l>तस्माद्गमकतैवादौ अभिधायकता पुनः</l>
      </lg>
      <lg xml:id="SAV.32" n="32">
	<l>तन्निमित्तेति सम्बन्धः संज्ञासंज्ञित्वलक्षणः</l>
	<l>सम्बन्धनियमोऽयं तु याऽऽविनाभावितोच्यते</l>
      </lg>
      <lg xml:id="SAV.33" n="33">
	<l>सम्बन्धग्रहणात्पूर्व यस्मान्न गमयत्यतः</l>
	<l>गवादेर्नाभिधाशक्तिर्देवदत्तपदे यथा</l>
      </lg>
      <lg xml:id="SAV.34" n="34">
	<l>यथैव गमकः शब्दो व्यवहारात्प्रतीयते</l>
	<l>तथैव शक्तिविज्ञानं तस्योपायोऽवगम्यते</l>
      </lg>
      <lg xml:id="SAV.35" n="35">
	<l>स्वरूपग्रहणं चास्य यथा व्याप्रियते फले</l>
	<l>तथा सम्बन्धिविज्ञानं नाशक्तिस्तत्कृता भवेत्</l>
      </lg>
      <lg xml:id="SAV.36" n="36">
	<l>यत्साधकतमत्वेन कस्य चित्किञ् चिदुच्यते</l>
	<l>तस्यानुग्राहकापेक्षा न स्वशक्तिविघातिनी</l>
      </lg>
      <lg xml:id="SAV.37" n="37">
	<l>न हि तत्कारणं लोके वेदे वा किञ् चिदीदृशम्</l>
	<l>इतिकर्तव्यतासाध्ये यस्य नानुग्रहेऽर्थिता</l>
      </lg>
      <lg xml:id="SAV.38" n="38">
	<l>प्रत्यात्मनियतत्वाच्च यथैव करणं भवेत्</l>
	<l>बाह्यान्तरविभागेन क्व चित्स्याद्वा विवक्षया</l>
      </lg>
      <lg xml:id="SAV.39" n="39">
	<l>उद्विग्नो ह्यन्धकारेण कश्चिदेवं ब्रवीत्यपि</l>
	<l>किं चक्षुषा ममैतेन दृष्टं दीपेन यन्मया</l>
      </lg>
      <lg xml:id="SAV.40" n="40">
	<l>नित्यवृत्तौ तु नान्धानां दृष्टिर्दीपशतैरपि</l>
	<l>रूपादिदर्शने यस्मात्तस्माच्चक्षुः प्रकाशकम्</l>
      </lg>
      <lg xml:id="SAV.41" n="41">
	<l>शरीरात्ममनोयोगादसाधारणाताबलात्</l>
	<l>विज्ञानासत्तिभावाच्च चक्षुः कारणमिष्यते</l>
      </lg>
      <lg xml:id="SAV.42" n="42">
	<l>तथैवेहापि सम्बन्धज्ञानमङ्गं प्रसिद्धितः</l>
	<l>गौरवात्करणत्वेन मतं चेत्केन वार्यते</l>
      </lg> 
      <lg xml:id="SAV.43" n="43">
	<l>यथा चक्षुरितीदं तु व्यभिचारित्वमुच्यते</l>
	<l>देवदत्तेऽपि चाव्यक्तां शक्तिमिच्छन्ति युक्तितः</l>
      </lg>
      <lg xml:id="SAV.44" n="44">
	<l>प्रकाशेऽवस्थिते बाह्ये नान्धो रूपं प्रतीयते</l>
	<l>फलानन्तर्यतश्चापि चक्षुः करणमिष्यते</l>
      </lg>
      <lg xml:id="SAV.45" n="45">
	<l>पुरुषाधीनविज्ञानस्तेभ्यः प्रागनिरूपितः</l>
	<l>यः संज्ञासंज्ञिसम्बन्धः स चेष्टश्चेद्ध्रुवं कृतः</l>
      </lg>
      <lg xml:id="SAV.46" n="46">
	<l>भिन्नदेशाद्यधिष्ठानाद्यथा रज्जुघटादिषु</l>
	<l>समं नास्त्यनयोः किञ् चित्तेनासङ्गतता स्वतः</l>
      </lg>
    </div>

    <div n="SPH">
      <head>औत्पत्तिकसूत्र स्फोटवाद (स्फ्)</head>
      <lg xml:id="SPH.1" n="1">
	<l>आधारात्मनि विज्ञाते सुखमाधेयबोधनम्</l>
	<l>तस्यैव तावत्प्रस्तावादथ गौरित्यतोऽब्रवीत्</l>
      </lg>
      <lg xml:id="SPH.2" n="2">
	<l>प्रत्यक्षेऽपि विसंवादो येषां कः स्वयमुत्तरम्</l>
	<l>तेभ्यो दद्यादिति ज्ञात्वा वृद्धानां मतमब्रवीत्</l>
      </lg>
      <lg xml:id="SPH.3" n="3">
	<l>तत्रार्थप्रत्ययद्वारं कृतं शब्दनिरूपणम्</l>
	<l>यैरासतां तु ते तावत्प्रत्यक्षेण परीक्ष्यते</l>
      </lg>
      <lg xml:id="SPH.4" n="4">
	<l>प्रत्यक्षं नासमर्थं नस्तेन चार्थेऽवधारिते</l>
	<l>न हेतुर्बलवानन्यः परीक्ष्येत यतस्ततः</l>
      </lg>
      <lg xml:id="SPH.5" n="5">
	<l>तस्माच्छ्रोत्रपरिच्छिन्नो यद्यर्थं गमयेन्न वा</l>
	<l>सर्वथा तस्य शब्दत्वं लोकसिद्धं न हीयते</l>
      </lg>
      <lg xml:id="SPH.6" n="6">
	<l>यदि त्वर्थगतौ शक्तिर्न स्यादस्य ततः पुनः</l>
	<l>वस्त्वन्तरं प्रकल्प्येत विना शब्दप्रसिद्धितः</l>
      </lg>
      <lg xml:id="SPH.7" n="7">
	<l>अग्न्यादीन्गमयन्तोऽपि शब्दा धूमादयो न हि</l>
	<l>न वाऽऽप्रत्यायकत्वात्स्यादेकवर्णेष्वशब्दता</l>
      </lg>
      <lg xml:id="SPH.8" n="8">
	<l>न च प्रागर्थविज्ञानाश्छोत्रग्राह्ये न शब्दधीः</l>
	<l>न चार्थज्ञानतः पश्चादश्रौत्रेऽपि च शब्दता</l>
      </lg>
      <lg xml:id="SPH.9" n="9">
	<l>परस्परानपेक्षाश्च श्रोत्रबुद्ध्या स्वरूपतः</l>
	<l>वर्णा एवावगम्यन्ते न पूर्वापरवस्तुनी</l>
      </lg>
      <lg xml:id="SPH.10" n="10">
	<l>अल्पीयसापि यत्नेन शब्दमुच्चरितं मतिः</l>
	<l>यदि वा गृह्णाति वर्णं वा सकलं स्फुटम्</l>
      </lg>
      <lg xml:id="SPH.11" n="11">
	<l>पृथङ् न चोपलभ्यन्ते वर्णस्यावयवाः क्व चित्</l>
	<l>न च वर्णेष्वनुस्यूता दृश्यन्ते तन्तुवत्पटे</l>
      </lg>
      <lg xml:id="SPH.12" n="12">
	<l>तेषामनुपलब्धेश्च न ज्ञाता लिङ्गसङ्गतिः</l>
	<l>नागमस्तत्परश्चास्ति नादृष्टे चोपमा क्व चित्</l>
      </lg>
      <lg xml:id="SPH.13" n="13">
	<l>न चाप्यनुपपत्तिः स्याद्वर्णस्यावयवैर्विना</l>
	<l>यथान्यावयवानां हि विनाप्यवयवान्तरैः</l>
      </lg>
      <lg xml:id="SPH.14" n="14">
	<l>प्रत्यक्षेणावबुद्धश्च वर्णोऽवयववर्जितः</l>
	<l>किं न स्याद्, व्योमवच्चात्र लिङ्गं तद्रहिता मतिः</l>
      </lg>
      <lg xml:id="SPH.15" n="15">
	<l>तद्वच्चास्यैकबुद्धित्वाद्देशभेदेऽप्यभिन्नता</l>
	<l>ननु भेदमतिर्न स्यात्, तवाप्येकत्वधीः कुतः</l>
      </lg>
      <lg xml:id="SPH.16" n="16">
	<l>सामान्येषु ममैका धीस्तद्व्यक्तिषु च भेदधीः</l>
	<l>न हीष्टं भेदमात्रं हि न स्यादेकत्वधीर्यतः</l>
      </lg>
      <lg xml:id="SPH.17" n="17">
	<l>व्यक्तेस्तावन्न सामान्यं भिन्नरूपं प्रतीयते</l>
	<l>वर्णेष्वन्यत्र शब्दत्वान्नान्यच्चेद्वर्ण एव सः</l>
      </lg>
      <lg xml:id="SPH.18" n="18">
	<l>स एवेति मतिर्नापि सादृश्यम्, न च तत्क्व चित्</l>
	<l>विनावयवसामान्याद्वर्णेष्ववयवा न च</l>
      </lg>
      <lg xml:id="SPH.19" n="19">
	<l>प्रत्यक्षविषयत्वाच्च नान्यापोहोऽपि युज्यते</l>
	<l>वाचकश्चात्र लिङ्गं वा न तदानीं प्रतीयते</l>
      </lg>
      <lg xml:id="SPH.20" n="20">
	<l>गकारादिषु सामान्यं शब्दत्वं कल्प्यते यथा</l>
	<l>गोत्वं च शाबलेयादौ तथैतत्किं न कल्प्यते</l>
      </lg>
      <lg xml:id="SPH.21" n="21">
	<l>शाबलेयगकारदीन्निष्पन्नान्व्यक्तिरूपतः</l>
	<l>सामान्यधीर्न गृह्णातीत्यतो जातिरपीष्यते</l>
      </lg>
      <lg xml:id="SPH.22" n="22">
	<l>न तु द्रुतादिभेदेऽपि निष्पन्ना सम्प्रतीयते</l>
	<l>गव्यक्त्यन्तरव्यावृत्ता गव्यक्तिरपरा स्फुटा</l>
      </lg>
      <lg xml:id="SPH.23" n="23">
	<l>तेनैकत्वेन वर्णस्य बुद्धिरेकोपजायते</l>
	<l>विशेषबुद्धिसद्भावो भवेद्व्यञ्जकभेदतः</l>
      </lg>
      <lg xml:id="SPH.24" n="24">
	<l>यथैव तव गत्वादि गम्यमानं द्रुतादिभिः </l>
	<l>विशेषैरपि नानेकमेवं वर्णोऽपि नो भवेत्</l>
      </lg>
      <lg xml:id="SPH.25" n="25">
	<l>त्वयापि व्यञ्जकव्यक्तिभेदाद्भेदोऽभ्युपेयते</l>
	<l>ममापि व्यञ्जकैर्नादैर्भेदबुद्धिर्भविष्यति</l>
      </lg>
      <lg xml:id="SPH.26" n="26">
	<l>तेन यत्प्रार्थ्यते जाते तद्वर्णादेव लभ्यते</l>
	<l>व्यक्तिलभ्यं च नादेभ्य इति गत्वादिधीर्यथा</l>
      </lg>
      <lg xml:id="SPH.27" n="27">
	<l>कल्पयित्वापि तत्पश्चाद्विभुत्वैकत्वनित्यताः</l>
	<l>प्रत्येकवृत्तिता चास्य भवेयुर्महतः श्रमात्</l>
      </lg>
      <lg xml:id="SPH.28" n="28">
	<l>द्वयसिद्धस्तु वर्णात्मा नित्यत्वादि यथैव च</l>
	<l>कल्पितस्येष्यते तद्वत्सिद्धस्यैवाभ्युपेयताम्</l>
      </lg>
      <lg xml:id="SPH.29" n="29">
	<l>प्रत्येकसमवाये च क्लेशो नैव भविष्यति</l>
	<l>व्यञ्जनेषु च धीभेदो नैव तादृक्प्रतीयते</l>
      </lg>
      <lg xml:id="SPH.30" n="30">
	<l>दृश्यतेऽजनुरागेण भेदो यो नाम, तत्र नः</l>
	<l>विवेदोऽस्त्येव न ह्येष केवलानां प्रतीयते</l>
      </lg>
      <lg xml:id="SPH.31" n="31">
	<l>अक्ष्वप्येवं परोपाधिर्द्रुतादिप्रत्ययो यथा</l>
	<l>वर्णाऽऽश्रितत्वाद्वर्णत्वव्यञ्जनप्रत्ययो यथा</l>
      </lg>
      <lg xml:id="SPH.32" n="32">
	<l>गकारोऽत्यन्तनिष्कृष्टगत्वाधारो न गम्यते</l>
	<l>गान्यबुद्ध्यनिरूप्यत्वात्परैः कल्पितगत्ववत्</l>
      </lg>
      <lg xml:id="SPH.33" n="33">
	<l>अवस्तुत्वेन साध्यत्वान्निषेधाद्धेतुसाध्ययोः</l>
	<l>सपक्षेऽन्यतरासिद्धिर्न दोषायात्र जायते</l>
      </lg>
      <lg xml:id="SPH.34" n="34">
	<l>वर्णत्वाच्चापि साध्योऽयं यकारादिवदेव च</l>
	<l>व्यतिरेकस्य चादृष्टेर्नात्र दृष्टं निर्वर्तकम्</l>
      </lg>
      <lg xml:id="SPH.35" n="35">
	<l>गोत्वादिवारणे त्वेव दृष्टबाधः स्फुटो भवेत्</l>
	<l>नान्यथा हि मतिस्तत्र स्यात्सामान्यविशेषयोः</l>
      </lg>
      <lg xml:id="SPH.36" n="36">
	<l>न चाप्यत्रैकवस्तुत्वे भेदो व्यञ्जकभेदतः</l>
	<l>न पिण्डव्यतिरेकेण व्यञ्जकोऽत्र ध्वनिर्यथा</l>
      </lg>
      <lg xml:id="SPH.37" n="37">
	<l>पिण्डव्यङ्ग्यैव गोत्वादिर्जातिर्नित्यं प्रतीयते</l>
	<l>तेन भिन्नेषु पिण्डेषु जातिरेका प्रतीयते</l>
      </lg>
      <lg xml:id="SPH.38" n="38">
	<l>ननु यस्य द्वयं श्रोत्रं तस्य बुद्धिद्वयं भवेत्</l>
	<l>भवतोऽतीन्द्रियत्वात्तु कथं नादैर्विशेषधीः</l>
      </lg>
      <lg xml:id="SPH.39" n="39">
	<l>नादेन संस्कृताच्छ्रोत्राद्यदा शब्दः प्रतीयते</l>
	<l>तदुपश्लेषस्ततस्य बोधं के चित्प्रचक्षते</l>
      </lg>
      <lg xml:id="SPH.40" n="40">
	<l>नैव वा ग्रहणं तेषां शब्दे बुद्धिस्तु तद्वशात्</l>
	<l>संस्कारानुकृतेः सोऽपि महत्वाद्यवबुध्यते</l>
      </lg>
      <lg xml:id="SPH.41" n="41">
	<l>मधुरं तिक्तरूपेण श्वेतं पीततया तथा</l>
	<l>गृह्णन्ति पित्तदोषेण विषयं भ्रान्तचेतसः</l>
      </lg>
      <lg xml:id="SPH.42" n="42">
	<l>तथा वेगेन धावन्तो नाव्यारूढाश्च गच्छतः</l>
	<l>पर्वतादीन्विजानन्ति भ्रमेण भ्रमतश्च तान्</l>
      </lg>
      <lg xml:id="SPH.43" n="43">
	<l>मण्डूकवसयाक्ताक्षा वंशानुरगबुद्धिभिः</l>
	<l>व्यक्त्यल्पत्वमहत्त्वाभ्यां सामान्यं च तदाश्र्तयम्</l>
      </lg>
      <lg xml:id="SPH.44" n="44">
	<l>गृह्णन्ति यद्वदेतानि निमित्तग्रहणाद्विना</l>
	<l>व्यञ्जकस्थमबुध्वैव व्यङ्ग्ये भ्रान्तिर्भविष्यति</l>
      </lg>
      <lg xml:id="SPH.45" n="45">
	<l>वर्णान्तरत्वमेवाहुः के चिद्दीर्घप्लुप्तादिषु</l>
	<l>न हि द्रुतादिवत्तत्र प्रयोहो नान्तरीयकः</l>
      </lg>
      <lg xml:id="SPH.46" n="46">
	<l>तथा च सति सामान्यं त्रिष्वत्वं कैश्चिदिष्यते</l>
	<l>सामान्यकल्पना त्वन्यैर्न युक्तेत्यभिधीयते</l>
      </lg>
      <lg xml:id="SPH.47" n="47">
	<l>अत्वमित्युच्यमानं हि न दीर्घप्लुतयोर्भवेत्</l>
	<l>आत्वं न ह्रस्वप्लुतयोस्त्रैमात्र्यं न च पूर्वयोः</l>
      </lg>
      <lg xml:id="SPH.48" n="48">
	<l>सर्वसाधारणत्वेन तद्विज्ञातुं न शक्यते</l>
	<l>प्रत्येकं शाबलेयादिरूपे गोत्वं यथा स्फुटम्</l>
      </lg>
      <lg xml:id="SPH.49" n="49">
	<l>अवर्णकुलशब्दोऽपि स्थानसाम्याद्वनादिवत्</l>
	<l>समुदायार्थवाचीति न जातिवचनो भवेत्</l>
      </lg>
      <lg xml:id="SPH.50" n="50">
	<l>स्वतो ह्रस्वादिभेदस्तु नित्यवादे विरुध्यते</l>
	<l>सर्वदा यस्य सद्भावः स कथं मात्रिकः स्वयम्</l>
      </lg>
      <lg xml:id="SPH.51" n="51">
	<l>तस्मादुच्चारणं तस्य मात्राकालं प्रतीयते</l>
	<l>द्विमात्रं वा त्रिमात्रं आ न वर्णो मात्रिकः स्वय्म्</l>
      </lg>
      <lg xml:id="SPH.52" n="52">
	<l>दीर्घादेर्नन्वनङ्गत्वं वाचकाधर्मतो भवेत्</l>
	<l>इत्थं प्रतीयमानाः स्युर्वर्णा न प्रतिपादकाः</l>
      </lg>
      <lg xml:id="SPH.53" n="53">
	<l>यादृशात्पूर्वदृष्टोऽसावर्थो गम्यते तादृशात् </l>
	<l>भ्रान्त्या कथं प्रतीतिश्चेत्, नासावर्थमिति प्रति</l>
      </lg>
      <lg xml:id="SPH.54" n="54">
	<l>यथाश्वादिजवः पुंसां कार्याङ्गत्वं प्रकल्पयेत्</l>
	<l>परधर्मोऽपि वर्णानां ध्वनिधर्मास्तथैव नः</l>
      </lg>
      <lg xml:id="SPH.55" n="55">
	<l>ननु दीर्घाद्यनित्यत्वादनित्यो वाचको भवेत्</l>
	<l>आनुपूर्वीवदेवास्य परिहारो भविष्यति</l>
      </lg>
      <lg xml:id="SPH.56" n="56">
	<l>तथोदात्तादिभेदानां संस्कारवशगा मतिः</l>
	<l>तेषां दीर्घादिवद्भेदो न कदा चित्प्रतीयते</l>
      </lg>
      <lg xml:id="SPH.57" n="57">
	<l>तत्रैकवर्णरूपत्वे भेदोऽपि स्याद्द्रुतादिवत्</l>
	<l>नात्र वर्णान्तरव्यक्तिरिव ध्वन्यन्तरोद्भवः</l>
      </lg>
      <lg xml:id="SPH.58" n="58">
	<l>त एव मृदुतीव्रत्वशीघ्रत्वादिसमन्विताः</l>
	<l>अभेदे चापि वर्णस्य ध्वनीनां द्विप्रकारता</l>
      </lg>
      <lg xml:id="SPH.59" n="59">
	<l>के चित्स्वरूपबोधार्थाः के चिद्बोधानुवर्तिनः</l>
	<l>युगपत्क्रमरूपेण संस्कारोत्पादहेतवः</l>
      </lg>
      <lg xml:id="SPH.60" n="60">
	<l>तत्र दीर्घादिबोधः स्यात्पूर्वेषां प्रचयो यदा</l>
	<l>वर्णात्मैव हि कालेन तावता तैः प्रतीयते</l>
      </lg>
      <lg xml:id="SPH.61" n="61">
	<l>युगपत्प्रचितैस्तैश्च स्यादुदात्तादिकल्पना</l>
	<l>प्रचये त्वितरेषां स्याद्वतिभेदो द्रुतादिकः</l>
      </lg>
      <lg xml:id="SPH.62" n="62">
	<l>वर्णात्मन्यवबुद्धेऽपि तद्रूपामेव ते मतिम्</l>
	<l>शनैरुत्पादयन्ति, इति नान्यो वर्णः प्रतीयते</l>
      </lg>
      <lg xml:id="SPH.63" n="63">
	<l>व्यक्त्याकृतिकृतो भेदो यद्यप्येकान्ततो भवेत्</l>
	<l>वर्णेषु जैमिनेः पक्षस्तथापि न विरुध्यते</l>
      </lg>
      <lg xml:id="SPH.64" n="64">
	<l>नित्यत्वयत्नः सर्वोऽपि गत्वादिषु भविष्यति</l>
	<l>गकारादिवचश्चैतत्तेष्वेव न विरोत्स्यते</l>
      </lg>
      <lg xml:id="SPH.65" n="65">
	<l>विच्छिन्नयत्नव्यङ्ग्यैश्च नित्यैः सर्वगतैरपि</l>
	<l>व्यतिरिक्तपदारम्भो वर्णैर्नात्रोपपद्यते</l>
      </lg>
      <lg xml:id="SPH.66" n="66">
	<l>अनारब्धे च गोशब्दे गोशब्दत्वं कथं भवेत्</l>
	<l>वर्णसामान्यवच्चापि न तत्कल्पनमर्हति</l>
      </lg>
      <lg xml:id="SPH.67" n="67">
	<l>वर्णात्मनामभेदाच्च सिद्धा सामान्यधीरपि</l>
	<l>समुदायोऽपि तेभ्योऽस्यो वारणीयोऽनया दिशा</l>
      </lg>
      <lg xml:id="SPH.68" n="68">
	<l>अभेदसमुदायस्तु तेषां धर्मो न दुष्यति</l>
	<l>तेषामस्ति हि सामर्थ्यमर्थप्रत्यायनं प्रति</l>
      </lg>
      <lg xml:id="SPH.69" n="69">
	<l>यावन्तो यादृशो ये च यदर्थप्रतिपादने</l>
	<l>वर्णाः प्रज्ञातसामर्थ्यास्ते तथिवावबोधकाः</l>
      </lg>
      <lg xml:id="SPH.70" n="70">
	<l>तेषां तु गुणभूतानामर्थप्रत्यायनं प्रति</l>
	<l>साहित्यमेककर्त्रादिक्रमश्चापि विवक्षितः</l>
      </lg>
      <lg xml:id="SPH.71" n="71">
	<l>कर्त्रैकत्वे निमित्ते च क्रमे सति नियामकम्</l>
	<l>प्रयुञ्जानस्य यत्पूर्वं वृद्धेभ्यः क्रमदर्शनम्</l>
      </lg>
      <lg xml:id="SPH.72" n="72">
	<l>यौगप्द्यं त्वशक्यत्वान्नैव तेषामिहाश्रितम्</l>
	<l>कर्तृभेदश्च तत्र स्यात्, न चैवं दृश्यतेऽभिधा</l>
      </lg>
      <lg xml:id="SPH.73" n="73">
	<l>युगपद्दृश्यसामर्थ्या नैव शक्ताः क्रमे यथा</l>
	<l>भावास्तथा क्रमे शक्ता यौगपद्ये न शक्नुयुः</l>
      </lg>
      <lg xml:id="SPH.74" n="74">
	<l>दृष्टश्च पूर्णमासादेः क्रमः संहत्यकारिणः</l>
	<l>अभ्यासानां च लोकेऽपि स्वाध्यायग्रहणादिषु</l>
      </lg>
      <lg xml:id="SPH.75" n="75">
	<l>साधनादित्रयाणां च व्यापारस्यैककालता</l>
	<l>सर्वत्रास्तीति नेह स्यादुपालम्भः क्रमं प्रति</l>
      </lg>
      <lg xml:id="SPH.76" n="76">
	<l>निष्पन्ना एव दृश्यन्ते व्यापाराः सर्व एव हि</l>
	<l>सूक्ष्मा व्यापारभेदास्तु दृश्यते न कदा चन</l>
      </lg>
      <lg xml:id="SPH.77" n="77">
	<l>एकसाधनसांस्थाश्च व्यापारावयवा यदा</l>
	<l>स्वरूपतो निरीक्ष्यन्ते यौगपद्यमसत्तदा</l>
      </lg>
      <lg xml:id="SPH.78" n="78">
	<l>किं पुनर्बहवो भिन्ना भिन्नसाधनसंश्रिताः</l>
	<l>भवेयुर्यौगपद्येन व्यापाराः क्रमवर्तिनः</l>
      </lg>
      <lg xml:id="SPH.79" n="79">
	<l>यदा त्वाद्यपरिस्पन्दाद्प्रभृत्या फललाभतः</l>
	<l>क्रिया पूर्वपरीभूता लक्ष्यते वर्त्तते तदा</l>
      </lg>
      <lg xml:id="SPH.80" n="80">
	<l>तेनात्रापि विवक्षातः प्रभृत्याऽऽर्थावबोधनात्</l>
	<l>साकल्येनेक्ष्यमाणे स्याद्व्यापारे वर्त्तमानता</l>
      </lg>
      <lg xml:id="SPH.81" n="81">
	<l>प्रत्येकं ये पुनस्तत्र व्यापारास्तन्निरूपणम्</l>
	<l>फलानिष्पत्तितो न स्यान्नास्तित्वं न च तावता</l>
      </lg>
      <lg xml:id="SPH.82" n="82">
	<l>फलानुमेयतायां च व्यापारस्य फलं प्रति </l>
	<l>कारकाणां यथास्थानं व्यापारे वर्तमानता</l>
      </lg>
      <lg xml:id="SPH.83" n="83">
	<l>अवश्यम्भाविनी नित्यं प्रत्यासत्तिश्च कस्य चित्</l>
	<l>न तावता व्यपेतत्वातितरेषामनङ्गता</l>
      </lg>
      <lg xml:id="SPH.84" n="84">
	<l>द्व्यन्तरैकान्तरत्वेन गकारौ कारयोर्ध्रुवम्</l>
	<l>अर्थं प्रत्यायने शक्तिस्तत्र स्थौ गमकौ यतः</l>
      </lg>
      <lg xml:id="SPH.85" n="85">
	<l>यथा विसर्जनीयस्य व्यवधाने न शक्तता</l>
	<l>तथैवेतरयोः शक्तिरानन्तर्ये न विद्यते</l>
      </lg>
      <lg xml:id="SPH.86" n="86">
	<l>न च यत्रैकशोऽशक्तिस्तत्र सर्वेष्वशक्तता</l>
	<l>तथा ह्यङ्गानि दृश्यन्ते शाल्यादिवहनादिषु</l>
      </lg>
      <lg xml:id="SPH.87" n="87">
	<l>शक्तिस्तत्रास्ति का चिद्धि वहने सा समृद्ध्यते</l>
	<l>सङ्घातेन तु वर्णानां प्रत्येकं का चिदीक्ष्यते</l>
      </lg>
      <lg xml:id="SPH.88" n="88">
	<l>न ह्यर्थावयवः कश्चित्प्रत्येकं तैः प्रतीयते</l>
	<l>समस्तस्याथ वा कश्चिद्बोधलेशोऽत्र जायते</l>
      </lg>
      <lg xml:id="SPH.89" n="89">
	<l>रथस्यापि तु यत्कार्यं शाल्यादिवहनं न तत्</l>
	<l>प्रत्येकं दृश्यते किञ् चिन्मनागपि यथेहितम्</l>
      </lg>
      <lg xml:id="SPH.90" n="90">
	<l>अथ् अ यत्किञ्चिदुच्येत वहने तदिहापि नः</l>
	<l>स्वात्मप्रत्ययहेतुत्वं वर्णेष्वर्थेऽपि वा क्व चित्</l>
      </lg>
      <lg xml:id="SPH.91" n="91">
	<l>यस्यानवयवः स्फोटो व्यज्यते वर्णबुद्धिभिः</l>
	<l>सोऽपि पर्यनुयोगेन वैवैतेन विमुच्यते</l>
      </lg>
      <lg xml:id="SPH.92" n="92">
	<l>तत्रापि प्रतिवर्णं हि पदस्फोटो न गम्यते</l>
	<l>न चावयवशो व्यक्तिस्तदभावान्न चात्र श्रीः</l>
      </lg>
      <lg xml:id="SPH.93" n="93">
	<l>प्रत्येकं चाप्यशक्तानां समुदायेऽप्यशक्तया</l>
	<l>तत्र यः परिहारस्ते स नोऽत्रापि भविष्यति</l>
      </lg>
      <lg xml:id="SPH.94" n="94">
	<l>सद्भावव्यतिरेकौ च तथावयववर्जनम्</l>
	<l>तवाधिकं भवेत्तस्माद्यत्नोऽसावर्थबुद्धिषु</l>
      </lg>
      <lg xml:id="SPH.95" n="95">
	<l>नान्यथानुपपत्तिश्च भवेदर्थमतिं प्रति</l>
	<l>तदेवास्या निमित्तं स्याज्जायते यदनन्तरम्</l>
      </lg>
      <lg xml:id="SPH.96" n="96">
	<l>सा च वर्णद्वयज्ञानेऽतीतेऽन्त्यज्ञानतः परा</l>
	<l>भवतीतीदृगेवास्या निमित्तमवकल्पते</l>
      </lg>
      <lg xml:id="SPH.97" n="97">
	<l>विना संस्कारकल्पेन तदनन्तरवृत्तितः</l>
	<l>कृतानुग्रहसामर्थ्यो वर्णोऽन्त्यः प्रतिपादकः</l>
      </lg>
      <lg xml:id="SPH.98" n="98">
	<l>एष एव तु संस्कार इति के चित्प्रचक्षते</l>
	<l>अदृष्टकल्पनातीतं तावन्मात्रं हि दृश्यते</l>
      </lg>
      <lg xml:id="SPH.99" n="99">
	<l>अथ वा वासनैवास्तु संस्कारः, सर्व एव हि</l>
	<l>दृढज्ञानगृहीतेऽर्थे संस्कारोऽस्तीति मन्वते</l>
      </lg>
      <lg xml:id="SPH.100" n="100">
	<l>तस्यार्थबुद्धिहेतुत्वे विसांवादोऽस्य निर्णये</l>
	<l>तद्भावभाविताहेतुरन्यत्रेव प्रतीयते</l>
      </lg>
      <lg xml:id="SPH.101" n="101">
	<l>संस्कारे निष्प्रमाणे तु पूर्ववृत्तत्त्वकल्पनम्</l>
	<l>निष्प्रमाणकमेवेति नानुग्रहफलं भवेत्</l>
      </lg>
      <lg xml:id="SPH.102" n="102">
	<l>यद्यपि स्मृतिहेतुत्वं संस्कारस्य व्यवस्थितम्</l>
	<l>कार्यान्तरेषु सामर्थ्यं न तस्य प्रतिषिध्यते</l>
      </lg>
      <lg xml:id="SPH.103" n="103">
	<l>तेन संस्कारसद्भावो नानेनैवं प्रकल्प्यते</l>
	<l>तस्यार्थबुद्धिहेतुत्वमदृष्टं केवलं कृतम्</l>
      </lg>
      <lg xml:id="SPH.104" n="104">
	<l>शब्दपक्षेऽपि तच्चैतददृष्टत्वान्न मुच्यते</l>
	<l>कार्यबोधनशक्तत्वं तुल्यं संस्कारशब्दयोः</l>
      </lg>
      <lg xml:id="SPH.105" n="105">
	<l>क्षीणार्थापत्तिरेवं च न स्फोटं परिकल्पयेत्</l>
	<l>संस्कारकल्पना पूर्वमवश्यम्भाविनी हि ते</l>
      </lg>
      <lg xml:id="SPH.106" n="106">
	<l>ध्वनिभ्योऽप्यपरस्तावन्नेष्येतार्थमतिं प्रति</l>
	<l>ते वा यद्युपलभ्येरन्वर्णाः प्रत्यक्षतो न च</l>
      </lg>
      <lg xml:id="SPH.107" n="107">
	<l>वर्णानां यौगपद्येन यदि चावश्यमर्थिता</l>
	<l>नित्यत्वात्सर्वदा तत्स्यान्न तु कारणता तथा</l>
      </lg>
      <lg xml:id="SPH.108" n="108">
	<l>इत्थं क्रमगृहीतानां युगपद्याथ वा परा</l>
	<l>स्थितिः सा कारणं तु स्यान्नित्यमर्थधियं प्रति</l>
      </lg>
      <lg xml:id="SPH.109" n="109">
	<l>यद्वा प्रत्यक्षतः पूर्वं क्रमज्ञानेषु यत्परम्</l>
	<l>समस्तवर्णविज्ञानं तदर्थज्ञानकारणम्</l>
      </lg>
      <lg xml:id="SPH.110" n="110">
	<l>तत्र ज्ञाने च वर्णानां यौगपद्यं प्रतीयते</l>
	<l>नावश्यं यौगपद्येन प्रत्यक्षस्थेन तद्भवेत्</l>
      </lg>
      <lg xml:id="SPH.111" n="111">
	<l>चित्ररूपां चा तां बुद्धिं सदसद्वर्णगोचराम् </l>
	<l>के चिदाहुर्यथा वर्णो गृह्यतेऽन्तः पदे पदे</l>
      </lg>
      <lg xml:id="SPH.112" n="112">
	<l>अन्त्यवर्णेऽपि विज्ञाते पूर्वसंस्कारकारितम्</l>
	<l>स्मरणं यौगपद्येन सर्वेष्वन्ये प्रचक्षते</l>
      </lg>
      <lg xml:id="SPH.113" n="113">
	<l>सर्वेषु चैवमर्थेषु मानसं सर्ववादिनाम्</l>
	<l>इष्टं समुच्चयज्ञानं क्रमज्ञानेषु सत्स्वपि</l>
      </lg>
      <lg xml:id="SPH.114" n="114">
	<l>न चेत्तदाभ्युपेयेत क्रमदृष्टेषु नैव हि</l>
	<l>शतादिरूपं जायेत तत्समुच्चयदर्शनम्</l>
      </lg>
      <lg xml:id="SPH.115" n="115">
	<l>तेन श्रोत्रमनोभ्यां स्यात्क्रमाद्वर्णेषु यद्यपि</l>
	<l>पूर्वज्ञानं परस्तात्तु युगपत्स्मरणं भवेत्</l>
      </lg>
      <lg xml:id="SPH.116" n="116">
	<l>तदारूढास्ततो वर्णा न दूरेऽर्थावबोधनात्</l>
	<l>शब्दार्थमतिस्तेन लौकिकैरभिधीयते</l>
      </lg>
      <lg xml:id="SPH.117" n="117">
	<l>चित्रबुद्ध्यानया भ्रान्त्या वर्णेभ्यो व्यतिरेकतः</l>
	<l>पश्चाद्गौरिति विज्ञानं प्रत्यक्षं कैश्चिदिष्यते</l>
      </lg>
      <lg xml:id="SPH.118" n="118">
	<l>वैलक्षण्यं तु तस्येष्टमेकैकज्ञानतः स्फुटम्</l>
	<l>वर्णरूपावबोधात्तु न तदर्थान्तरं भवेत्</l>
      </lg>
      <lg xml:id="SPH.119" n="119">
	<l>यदि चार्थान्तरत्वं स्यादेकैकस्माद्त्रयस्य तत्</l>
	<l>वर्णत्रयपरित्यागे बुद्धिर्नान्यत्र जायते</l>
      </lg>
      <lg xml:id="SPH.120" n="120">
	<l>गौरित्येकमतित्वं तु नैवास्माभिर्निवार्यते</l>
	<l>तद्ग्राह्यैकार्थताभ्यां च शब्दे स्यादेकतामतिः</l>
      </lg>
      <lg xml:id="SPH.121" n="121">
	<l>शैध्यादल्पान्तरत्वाच्च गोशब्दे साभवेदपि</l>
	<l>देवदत्तादिशब्देषु स्फुटो भेदः प्रतीयते</l>
      </lg>
      <lg xml:id="SPH.122" n="122">
	<l>न गौणः शब्द इत्येवं ग्रन्थसम्बन्धनं भवेत्</l>
	<l>अस्यक्षरेषु हेतुत्वं तत्परं वचनं हि तत्</l>
      </lg>
      <lg xml:id="SPH.123" n="123">
	<l>शब्दादिति च हेतुत्वं पञ्चम्यात्राभिधीयते</l>
	<l>भवत्पक्षेऽपि चैकान्ताज्ज्ञानेन व्यवधिर्भवेत्</l>
      </lg>
      <lg xml:id="SPH.124" n="124">
	<l>गौणोऽन्यथा प्रसिद्धो वा प्रयुज्येतान्यथा यदि</l>
	<l>न चान्यादृङ्निमित्तत्वं कस्य चित्सम्प्रतीयते</l>
      </lg>
      <lg xml:id="SPH.125" n="125">
	<l>स्वव्यापारव्यवायो हि सर्वस्मिन्नेव कारके</l>
	<l>दृष्टो व्यापार ईदृक्तु शब्दस्येत्यव्यवेतता</l>
      </lg>
      <lg xml:id="SPH.126" n="126">
	<l>गकारादेर्यदा चान्यो न लोके शब्द उच्यते</l>
	<l>तदा तस्मात्प्रतीतेऽर्थे शब्दादिति कथं भवेत्</l>
      </lg>
      <lg xml:id="SPH.127" n="127">
	<l>शब्दज्ञानादिसंस्कारव्यक्तस्फोटकृतेऽथ वा</l>
	<l>प्रत्यये शब्दजन्यत्वमिति गौणं प्रसज्यते</l>
      </lg>
      <lg xml:id="SPH.128" n="128">
	<l>संस्कारजननार्थं च न शब्दोच्चारणं मतम्</l>
	<l>अर्थप्रतीतिमुद्दिश्य प्रयुक्तस्य क्रमादयम्</l>
      </lg>
      <lg xml:id="SPH.129" n="129">
	<l>तस्मात्तादर्थ्यतः शब्दः फलेन व्यपदिश्यते</l>
	<l>समुच्चयावबोधे तु व्यवधानं न केन चित्</l>
      </lg>
      <lg xml:id="SPH.130" n="130">
	<l>यदि चापूर्वसंस्कार इतिकर्तव्यतेष्यते</l>
	<l>वर्णोऽन्त्यो गमकस्तस्य शब्दत्वान्मुध्यता भवेत्</l>
      </lg>
      <lg xml:id="SPH.131" n="131">
	<l>वर्णा वा ध्वनयो वापि स्फोटं न पदवाक्ययोः</l>
	<l>व्यञ्जन्ति व्यञ्जकत्वेन यथा दीपप्रभादयः</l>
      </lg>
      <lg xml:id="SPH.132" n="132">
	<l>सत्त्वाद्घटादिवच्चेति साधनानि यथारुचि</l>
	<l>लौकिकव्यतिरेकेण कल्पितेऽर्थे भवन्ति हि</l>
      </lg>
      <lg xml:id="SPH.133" n="133">
	<l>नार्थस्य वाचकः स्फोटो वर्णेभ्यो व्यतिरेकतः</l>
	<l>घटाविवत्, न दृष्टेन विरोधो धर्मसिद्धितः</l>
      </lg>
      <lg xml:id="SPH.134" n="134">
	<l>प्रतिषेधेत्तु यो वर्णान्तज्ज्ञानानन्तरोद्भवान्</l>
	<l>दृष्टबाधो भवेत्तस्य शशिचन्द्रनिषेधवत्</l>
      </lg>
      <lg xml:id="SPH.135" n="135">
	<l>वर्णोत्था वार्थधीरेषा तज्ज्ञानानन्तरोद्भवा</l>
	<l>येदृशी सा तदुत्था हि धूमादेरिव बह्निधीः</l>
      </lg>
      <lg xml:id="SPH.136" n="136">
	<l>दीपवद्वा गकारादिर्गवादेः प्रतिपादकः</l>
	<l>ध्रुवं प्रतीयमानत्वात्, तत्पूर्वं प्रतिपादनात्</l>
      </lg>
      <lg xml:id="SPH.137" n="137">
	<l>वर्णातिरिक्तः प्रतिषिध्यमानः पदेषु मन्दं फलमादधाति</l>
	<l>कार्याणि वाक्यावयवाश्रयाणि सत्यानि कतुं कृत एष यत्नः</l>
      </lg>
    </div>

    <div n="AKV">
      <head>औत्पत्तिकसूत्र आकृतिवाद (अक्व्)</head>
      <lg xml:id="AKV.1" n="1">
	<l>आकृतिव्यतिरिक्तेऽर्थे सम्बन्धो नित्यतास्य च</l>
	<l>न सिध्येतामिति ज्ञात्वा तद्वाच्यत्वमिहोच्यते</l>
      </lg> 
      <lg xml:id="AKV.2" n="2">
	<l>तत्सद्भावप्रसिद्ध्यर्थमत्र तावत्प्रयत्यते</l>
	<l>वाच्यत्वे वक्ष्यते युक्तिर्व्यक्त्या सह बलाबले</l>
      </lg>
      <lg xml:id="AKV.3" n="3">
	<l>जातिमेवाकृतिं प्राहुर्व्यक्तिराक्रियते यया</l>
	<l>सामान्यं तच्च पिण्डानामेकबुद्धिनिबन्धनम्</l>
      </lg>
      <lg xml:id="AKV.4" n="4">
	<l>तन्निमित्तं च यत्किञ्चित्सामान्यं शब्दगोचरम्</l>
	<l>सर्व एवेच्छतीत्येवमविरोधोऽत्र वादिनाम्</l>
      </lg>
      <lg xml:id="AKV.5" n="5">
	<l>सर्ववस्तुषु बुद्धिश्च व्यावृत्त्यनुगमात्मिका</l>
	<l>जायते द्व्यात्मत्वेन विना सा च न सिद्ध्यति</l>
      </lg>
      <lg xml:id="AKV.6" n="6">
	<l>विशेषमात्र इष्टे च न सामान्यमतिर्भवेत्</l>
	<l>सामान्यमात्रबोधे तु निर्निमित्ता विशेषधीः</l>
      </lg>
      <lg xml:id="AKV.7" n="7">
	<l>न चाप्यन्यतरा भ्रान्तिरुपचारेण चेष्यते</l>
	<l>दृढत्वात्सर्वदा बुद्धेर्भ्रान्तिस्तद्भ्रान्तिवादिनाम्</l>
      </lg>
      <lg xml:id="AKV.8" n="8">
	<l>मुख्ययोश्चाप्यदृष्टत्वान्नोपचारेण कल्पना</l>
	<l>बाह्यार्थविषयत्वं च बुद्धीनां प्रतिपादितम्</l>
      </lg>
      <lg xml:id="AKV.9" n="9">
	<l>अन्योन्यापेक्षिता नित्यं स्यात्सामान्यविशेषयोः</l>
	<l>विशेषाणां च सामान्यं ते च तस्य भवन्ति हि</l>
      </lg>
      <lg xml:id="AKV.10" n="10">
	<l>निर्विशेषं न सामान्यं भवेच्छशविषाणवत्</l>
	<l>सामान्यरहितत्वाच्च विशेषास्तद्वदेव हि</l>
      </lg>
      <lg xml:id="AKV.11" n="11">
	<l>तदनात्मकरूपेण हेतू वाच्याविमौ पुनः</l>
	<l>तेन तात्यन्तभेदोऽपि स्यात्सामान्यविशेषयोः</l>
      </lg>
      <lg xml:id="AKV.12" n="12">
	<l>सामान्यबुद्धिशक्तित्वं विशेषेष्वेव यो वदेत्</l>
	<l>विना वस्त्वन्तरात्, तेन वाच्या शक्तिस्तु कीदृशी</l>
      </lg>
      <lg xml:id="AKV.13" n="13">
	<l>ग्राह्या किं वाप्यसम्बोधा भिन्नैका वा तथैव च</l>
	<l>गृह्यते यदि सैका च जातिरेवान्यशब्दिका</l>
      </lg>
      <lg xml:id="AKV.14" n="14">
	<l>भवेन्निर्विषया बुद्धिर्यदि शक्तिर्न गृह्यते</l>
	<l>न हि सद्भावमात्रेण विशयः कश्चिदिष्यते</l>
      </lg>
      <lg xml:id="AKV.15" n="15">
	<l>परस्परविभिन्नत्वाद्विशेषा नैकबुद्धिभिः</l>
	<l>गृह्यन्ते विषयासत्त्वाच्छक्तिश्चैषां न विद्यते</l>
      </lg>
      <lg xml:id="AKV.16" n="16">
	<l>भिन्नत्वे वापि शक्तीनामेकबुद्धिर्न लभ्यते</l>
	<l>विशेषशक्त्यभेदे च तावन्मात्रमतिर्भवेत्</l>
      </lg>
      <lg xml:id="AKV.17" n="17">
	<l>भिन्ना विशेषशक्तिभ्यः सर्वत्रानुगतापि च</l>
	<l>प्रत्येकं समवेता च तस्माज्जातिरपीष्यताम्</l>
      </lg>
      <lg xml:id="AKV.18" n="18">
	<l>तेनात्मधर्मो भेदानामेकधीविषयोऽस्ति नः</l>
	<l>सामान्यमाकृतिर्जातिः शक्तिर्वा सोऽभिधीयताम्</l>
      </lg>
      <lg xml:id="AKV.19" n="19">
	<l>ननु भिन्नेऽपि सत्तादौ सामान्यमिति जायते</l>
	<l>बुद्धिर्विनापि सामान्यादन्यस्मात्सा कथं भवेत्</l>
      </lg>
      <lg xml:id="AKV.20" n="20">
	<l>वनोपन्यासतुल्योऽयमुपन्यासः कृतस्त्वया</l>
	<l>भ्रान्तित्वेन हि नैतस्या भ्रान्तिर्गोत्वादिधीरपि</l>
      </lg>
      <lg xml:id="AKV.21" n="21">
	<l>शब्दात्पूर्वं हि सर्वेषु गवादाविव नैकधीः</l>
	<l>वस्तुत्वं चात्र सामान्यं धर्मं के चित्प्रचक्षते</l>
      </lg>
      <lg xml:id="AKV.22" n="22">
	<l>एवं तु कल्प्यमाने स्यात्सामान्यानामनन्तता</l>
	<l>पुनस्तेन सहान्येषु सामान्यमतिरस्ति हि</l>
      </lg>
      <lg xml:id="AKV.23" n="23">
	<l>विशेषेष्वपि वस्तुत्वात्सामान्यमिति धीर्भवेत्</l>
	<l>सत्तादिष्विव, त्तेनैतत्सामान्यं नोपपद्यते</l>
      </lg>
      <lg xml:id="AKV.24" n="24">
	<l>तस्मादेकस्य भिन्नेषु या वृत्तिस्तन्निबन्धनः</l>
	<l>सामान्यशब्दः सत्तादावेकधीकरणेन वा</l>
      </lg>
      <lg xml:id="AKV.25" n="25">
	<l>पिण्डेष्वेव च सामान्यम्, नान्तरा गृह्यते यतः</l>
	<l>न ह्याकाशवदिच्छन्ति सामान्यं नाम किञ् चन</l>
      </lg>
      <lg xml:id="AKV.26" n="26">
	<l>यद्वा सर्वगतत्वेऽपि व्यक्तिः शक्त्यनुरोधतः</l>
	<l>शक्तिः कार्यानुमेया हि व्यक्तिदर्शनहेतुका</l>
      </lg>
      <lg xml:id="AKV.27" n="27">
	<l>तेन यत्रैव दृश्येत व्यक्तिः शक्तं तदेव तु</l>
	<l>तेनैव च न सर्वासु व्यक्तिष्वेतत्प्रतीयते</l>
      </lg>
      <lg xml:id="AKV.28" n="28">
	<l>भिन्नत्वेऽपि हि कासाञ् चिच्छक्तिः काश्चिदशक्तिकाः</l>
	<l>न च पर्यनुयोगोऽस्ति वस्तुशक्तेः कदा चन</l>
      </lg>
      <lg xml:id="AKV.29" n="29">
	<l>वह्निर्दहति नाकाशं कोऽत्र पर्यनुयुज्यताम्</l>
	<l>न चान्या मृग्यते युक्तिर्यथा सन्दृश्यते तथा</l>
      </lg>
      <lg xml:id="AKV.30" n="30">
	<l>न हि युक्त्यन्तरं नास्तीत्येतज्ज्ञानमनर्थकम्</l>
	<l>धर्मश्चाव्यभिचार्यस्य न मृग्य उपलक्षणे</l>
      </lg> 
      <lg xml:id="AKV.31" n="31">
	<l>नानुमानावगम्यं तत्, प्रत्यक्षे लक्षणेन किम्</l>
	<l>स्वाभाविकश्च सम्बन्धो जातिव्यक्त्योर्न हेतुमान्</l>
      </lg>
      <lg xml:id="AKV.32" n="32">
	<l>तेनैतस्य प्रसिद्ध्यर्थं नान्यत्सामान्यमिष्यते</l>
	<l>शक्तिसिद्धिवदेतस्य स्वभावोऽत्र न वार्यते</l>
      </lg>
      <lg xml:id="AKV.33" n="33">
	<l>यद्वा नैमित्तिकत्वेऽपि तावन्मात्रप्रतीक्षणात्</l>
	<l>विशेषेष्वेव लब्धेषु केषु चिन्नान्यवाञ्छनम्</l>
      </lg>
      <lg xml:id="AKV.34" n="34">
	<l>न व्यञ्जन्त्यपरे कस्माद्, यतस्तेषु न दृश्यते</l>
	<l>तेभ्योऽपि न निवृत्त्यर्थं मृग्यो हेतुः स्वभावतः</l>
      </lg>
      <lg xml:id="AKV.35" n="35">
	<l>सामान्यं नान्यदिष्टं चेत्तस्य वृत्तेर्नियामकम्</l>
	<l>गोत्वेनापि विना कस्माद्गोबुद्धिर्न नियम्यते</l>
      </lg>
      <lg xml:id="AKV.36" n="36">
	<l>यथा तुल्येऽपि भिन्नत्वे केषु चिद्वृत्त्यपेक्षिता</l>
	<l>गोत्वादेरनिमित्तेऽपि तथा बुद्धिर्भविष्यति</l>
      </lg>
      <lg xml:id="AKV.37" n="37">
	<l>विषयेण हि बुद्धीनां विना नोत्पत्तिरिष्यते</l>
	<l>विशेषादन्यदिच्छन्ति सामान्यं तेन तद्ध्रुवम्</l>
      </lg>
      <lg xml:id="AKV.38" n="38">
	<l>ता हि तेन विनोत्पन्ना मिथ्याः स्युर्विषयादृते</l>
	<l>न त्वन्येन विना वृत्तिः सामान्यस्येह दुष्यति</l>
      </lg>
      <lg xml:id="AKV.39" n="39">
	<l>अनिष्यमाणे सामान्ये वृत्तिः शब्दानुमानयोः</l>
	<l>नैव स्यात्, न हि सम्बन्धो भेदैरानन्त्यतो भवेत्</l>
      </lg>
      <lg xml:id="AKV.40" n="40">
	<l>अनुभूततया वासौ पुरुषस्योपयुज्यते</l>
	<l>जातिव्यक्त्योस्तु सम्बन्धे नानुभूत्या प्रयोजनम्</l>
      </lg>
      <lg xml:id="AKV.41" n="41">
	<l>सिद्धे विषयरूपे च गोत्वादाविन्द्रियैः पुनः</l>
	<l>अर्थापत्त्युपलब्धा स्याच्छक्तिरेका नियामिका</l>
      </lg>
      <lg xml:id="AKV.42" n="42">
	<l>न चात्महेतुमेवासौ सिद्धं बाधितुमर्हति</l>
	<l>शक्तिश्च नैतया बुद्ध्या, नेन्द्रियैः सा हि गृह्यते</l>
      </lg>
      <lg xml:id="AKV.43" n="43">
	<l>सामान्यान्तरयोगानामनिष्ठा या च वर्ण्यते</l>
	<l>तया सामान्यनाशः स्यात्स च दृष्टेन बाध्यते</l>
      </lg>
      <lg xml:id="AKV.44" n="44">
	<l>सम्बन्धस्तस्य हेतुर्वा तद्ग्रहे न च कारणम्</l>
	<l>स्वरूपतो गृहीतेऽर्थे पश्चादेतद्विकल्प्यते</l>
      </lg>
      <lg xml:id="AKV.45" n="45">
	<l>सास्नाद्येकार्थसम्बन्धि गोत्वमित्युपलक्षणम्</l>
	<l>न च स्वसमवाय्येव केवलं चिह्नमिष्यते</l>
      </lg>
      <lg xml:id="AKV.46" n="46">
	<l>सास्नादिभ्यस्तु पिण्डस्य भेदो नात्यन्ततो यदा</l>
	<l>सामान्यस्य च पिण्डेभ्यस्तदा स्यादेतदुत्तरम्</l>
      </lg>
      <lg xml:id="AKV.47" n="47">
	<l>कस्मात्सास्नादिमत्स्वेव गोत्वं यस्मात्तदात्मकम्</l>
	<l>तादात्म्यमस्य कस्माच्चेत्स्वभावादिति गम्यताम्</l>
      </lg>
      <lg xml:id="AKV.48" n="48">
	<l>उपलब्ध्यनुसारेण व्यवस्थासिद्धिरीदृशी</l>
	<l>स्वतो गोत्वादिभेदस्तु न तु व्यञ्जकभेदतः</l>
      </lg>
      <lg xml:id="AKV.49" n="49">
	<l>सा भूद्द्रुतादिवन्मिथ्या, न्यञ्जकस्य तु किंकृतः</l>
	<l>भेदो हस्त्यादिपिण्डेभ्यः, स्वतश्चेत्, इह तत्समम्</l>
      </lg>
      <lg xml:id="AKV.50" n="50">
	<l>व्यङ्ग्यजातिविशेषाच्चेत्, प्राप्तमन्योन्यसंश्रयम्</l>
	<l>तस्मात्स्वाभाविको भेदो जातिव्यक्त्योः प्रतीयते</l>
      </lg>
      <lg xml:id="AKV.51" n="51">
	<l>अनेकानन्यवृत्तित्त्वान्न सामान्यविशेषयोः</l>
	<l>एकवस्त्वात्मता युक्ता वरं तेनौपचारिकम्</l>
      </lg>
      <lg xml:id="AKV.52" n="52">
	<l>भिन्नेभ्यश्चाप्यभिन्नत्वाद्भेदस्तत्स्वात्मवद्भवेत्</l>
	<l>एकस्माद्वाप्यभिन्नत्वाद्व्यक्त्येकत्वं प्रतीयते</l>
      </lg>
      <lg xml:id="AKV.53" n="53">
	<l>एकानेकत्वमेकस्य तथान्यानन्यता कथम्</l>
	<l>तत्सामान्यं विशेषश्चेत्येवमादि च दुष्करम्</l>
      </lg>
      <lg xml:id="AKV.54" n="54">
	<l>विरोधस्तावदेकान्ताद्वक्तुमत्र न युज्यते</l>
	<l>सामान्यानन्यविज्ञाते विशेषे नैकवृत्तिता</l>
      </lg>
      <lg xml:id="AKV.55" n="55">
	<l>सामान्यानन्यवृत्तित्वं विशेषात्मैकभावतः</l>
	<l>एवञ् च परिहर्तव्या भिन्नाभिन्नत्वकल्पना</l>
      </lg>
      <lg xml:id="AKV.56" n="56">
	<l>केन चिद्ध्यात्मनैकत्वं नानात्वं चास्य केन चित्</l>
	<l>सामान्यस्य तु यो भेदं ब्रूते तस्य विशेषतः</l>
      </lg>
      <lg xml:id="AKV.57" n="57">
	<l>दर्शयित्वाभ्युपेतव्यम्, विशेषैक्यं च जातितः</l>
	<l>यथा कल्माषवर्णस्य यथेष्टं वर्णनिग्रहः</l>
      </lg>
      <lg xml:id="AKV.58" n="58">
	<l>चित्रत्वाद्वस्तुनोऽप्येवं भेदाभेदावधारणम्</l>
	<l>सामान्यांशे तु निष्कृष्य भेदो येन प्रसाध्यते</l>
      </lg>
      <lg xml:id="AKV.59" n="59">
	<l>तस्य हेतोरसिद्धत्वं सिद्धश्चेत्सिद्धसाधनम्</l>
	<l>भेदेभ्योऽनन्यरूपेण सामान्यं गृह्यते यदा</l>
      </lg> 
      <lg xml:id="AKV.60" n="60">
	<l>तदाविशेषमात्रेण वस्तु प्रत्यवभासते</l>
	<l>तदुद्भूत्या च सामान्यं तद्भावानुगुणं स्थितम्</l>
      </lg>
      <lg xml:id="AKV.61" n="61">
	<l>सदप्यग्राह्यरूपत्वादसद्वत्प्रतिभाति नः</l>
	<l>विशेषानपि सामान्याद्यदा भेदेन बुद्ध्यते</l>
      </lg>
      <lg xml:id="AKV.62" n="62">
	<l>तदा सामान्यमात्रत्वमेवमेव प्रतीयते</l>
	<l>यदा तु शबलं वस्तु युगपत्प्रतिपद्यते</l>
      </lg>
      <lg xml:id="AKV.63" n="63">
	<l>तदान्यानन्यभेदादि सर्वमेव प्रलीयते</l>
	<l>न च तत्तादृशं कश्चिच्छब्दः श्क्नोति भाषितुम्</l>
      </lg>
      <lg xml:id="AKV.64" n="64">
	<l>सामान्यांशानपोद्धृत्य पदं सर्वं प्रवर्त्तते</l>
	<l>समस्तवस्त्वपेक्षां च पदार्थानामपोद्धृतिम्</l>
      </lg>
      <lg xml:id="AKV.65" n="65">
	<l>के चिदाहुरसद्रूपम्, अंशत्वं तु न वार्यते</l>
	<l>सारूप्यमेव सामान्यं पिण्डानां येन कल्प्यते</l>
      </lg>
      <lg xml:id="AKV.66" n="66">
	<l>तेन सारूप्यशब्देन किं पुनः प्रतिपद्यते</l>
	<l>समानरूपभावश्चेज्जातिः सास्माभिरिष्यते</l>
      </lg>
      <lg xml:id="AKV.67" n="67">
	<l>सादृश्यमथ सारूप्यं कस्य केनेति कथ्यताम्</l>
	<l>न तावच्छाललेयेन बाहुलेयादयः समाः</l>
      </lg>
      <lg xml:id="AKV.68" n="68">
	<l>विशेषरूपतः येऽपि तत्संस्थानादिभिः समाः</l>
	<l>शाबलेय इवेति स्यात्तत्र बुद्धिर्न गौरिव</l>
      </lg>
      <lg xml:id="AKV.69" n="69">
	<l>शाबलेयोऽयमिति वा भ्रान्त्या गौरिति नास्ति धीः</l>
	<l>शाबलेयस्वरूपं च न गौरित्यवतिष्ठते</l>
      </lg>
      <lg xml:id="AKV.70" n="70">
	<l>तदन्येषु हि गोबुद्धिर्न स्यात्सुसदृशेष्वपि</l>
	<l>दृश्यते सा न चान्यत्र गोरूपं तत्र विद्यते</l>
      </lg>
      <lg xml:id="AKV.71" n="71">
	<l>न चान्यो गौः प्रसिद्धोऽस्ति तत्सादृश्येन धीर्भावेत्</l>
	<l>न चापि स इति ज्ञानं सदृशेष्वस्ति सर्वदा</l>
      </lg>
      <lg xml:id="AKV.72" n="72">
	<l>सर्वपुंसामतो भ्रान्तिर्नैषा बाधकवर्जनात्</l>
	<l>सर्वज्ञानानि मिथ्या च प्रसज्यन्तेऽत्र कल्पने</l>
      </lg>
      <lg xml:id="AKV.73" n="73">
	<l>विशेषग्रहणाभावादेव गौः कश्च कथ्यताम्</l>
	<l>बभूव यद्यसौ पूर्वमस्मदादेस्तदग्रहात्</l>
      </lg>
      <lg xml:id="AKV.74" n="74">
	<l>सादृश्यावधृतिर्नास्तीत्यतो गोधीर्न लभ्यते</l>
	<l>न चावयवसामान्यैर्विना सादृश्यकल्पना</l>
      </lg>
      <lg xml:id="AKV.75" n="75">
	<l>सामान्यप्रत्ययोत्पादो न विशेषेषु जायते</l>
	<l>व्यक्तितश्चातिरेकोऽस्य स्यान्न वेति विचारिते</l>
      </lg>
      <lg xml:id="AKV.76" n="76">
	<l>सामान्यमेव सादृश्यं भवेद्वा व्यक्तिमात्रकम्</l>
	<l>तेन नात्यन्तभिन्नोऽर्थः सारूप्यमिति वर्णितम्</l>
	<l>ग्रन्थे विन्ध्यनिवासेन भ्रान्तेः सादृश्यमुच्यते</l>
      </lg>

    </div>

    <div n="APV">
      <head>औत्पत्तिकसूत्र अपोहवाद (अप्व्)</head>
      <lg xml:id="APV.1" n="1">
	<l>अगोनिवृत्तिः सामान्यं वाच्यं यैः परिकल्पितम्</l>
	<l>गोत्वं वस्त्वेव तैरुक्तमगोऽपोहगिरा स्फुटम्</l>
      </lg>
      <lg xml:id="APV.2" n="2">
	<l>भावान्तरमभावो हि पुरस्तात्प्रतिपादितः</l>
	<l>तत्राश्वादिनिवृत्त्यात्मा भावः क इति कथ्यताम्</l>
      </lg>
      <lg xml:id="APV.3" n="3">
	<l>नेष्टोऽसाधारणस्तावद्विषयो निर्विकल्पनात्</l>
	<l>तथा च शाबलेयादेः, असामान्यप्रसङ्गतः</l>
      </lg>
      <lg xml:id="APV.4" n="4">
	<l>शाबलेयादिरूपं हि न सामान्यं परस्परम्</l>
	<l>न वैकमितरेषां वस्तत्रानन्तार्थता भवेत्</l>
      </lg>
      <lg xml:id="APV.5" n="5">
	<l>न च साक्षाद्विशेषस्य तेऽपोह्या इति युक्तिमत्</l>
	<l>न शाबलेयविज्ञानमगोव्यावृत्तिबन्धनम्</l>
      </lg>
      <lg xml:id="APV.6" n="6">
	<l>निवृत्त्या बाहुलेयादेस्तद्विज्ञानं प्रवर्तते</l>
	<l>कुर्यादगोनिवृत्तिं चेन्नापोहेतात्मवद्धि तान्</l>
      </lg>
      <lg xml:id="APV.7" n="7">
	<l>तेनांशेनानपोहश्च स्वरूपेणाप्यपोहनम्</l>
	<l>कल्प्यते चेद्विरोधः स्यात्सममाक्षेपवारणे</l>
      </lg>
      <lg xml:id="APV.8" n="8">
	<l>तस्मात्प्रात्यात्मिकै रूपैरगोऽपोहो न युज्यते</l>
	<l>समुदायेऽपि नैतेषामगोव्यावृत्तिसम्भवः</l>
      </lg>
      <lg xml:id="APV.9" n="9">
	<l>सर्वोपलब्धौ तद्बुद्धिर्व्यासज्यैवं प्रवर्तते</l>
	<l>न प्रत्येकं भवेदेषा न समस्तेष्वशक्तितः</l>
      </lg>
      <lg xml:id="APV.10" n="10">
	<l>तस्मात्सर्वेषु यद्रूपं प्रत्येकं परिनिष्ठितम्</l>
	<l>गोबुद्धिस्तन्निमित्ता स्याद्गोत्वादन्यच्च नास्ति तत्</l>
      </lg> 
      <lg xml:id="APV.11" n="11">
	<l>ननु च प्रागभावादौ सामान्यं वस्तु नेष्यते</l>
	<l>सत्तैव ह्यत्र सामान्यमनुत्पत्त्यादिरूषिता</l>
      </lg>
      <lg xml:id="APV.12" n="12">
	<l>तामुत्पत्त्याद्यनुस्यूतां सत्तेति प्रतिजानते</l>
	<l>अन्यापोहानुविद्धा तु सैवाभावः प्रतीयते</l>
      </lg>
      <lg xml:id="APV.13" n="13">
	<l>अनित्यत्वं विनाशाख्यक्रियासामान्यमुच्यते</l>
	<l>अब्राह्मणत्वं किन्तु स्याद्भिन्नेषु क्षत्त्रियादिषु</l>
      </lg>
      <lg xml:id="APV.14" n="14">
	<l>पुरुषत्वं चतुःसंस्थम्, विशेषेषु च नास्तिधीः</l>
	<l>सामान्यप्रत्ययश्चैषु प्रत्येकमुपजायते</l>
      </lg>
      <lg xml:id="APV.15" n="15">
	<l>तेनात्र ब्राह्मणाभावः सामान्यं स्यादवस्तु तत्</l>
	<l>गोत्वादावपि तेनैव सामान्यप्रत्ययो भवेत्</l>
      </lg>
      <lg xml:id="APV.16" n="16">
	<l>कैश्चित्त्वत्रैकशब्दत्वमक्षादाविव कल्पितम्</l>
	<l>जातित्रयस्य, नैवं तु सम्भवत्यघटादिषु</l>
      </lg>
      <lg xml:id="APV.17" n="17">
	<l>नात्र ह्यनन्तके भेदे साधारण्यं निरूप्यते</l>
	<l>तस्मात्क्रियागुणाः के चिद्धेतवोऽनन्यवर्तिनः</l>
      </lg>
      <lg xml:id="APV.18" n="18">
	<l>पुरुषत्वं नञा चैतद्ब्राह्मणेभ्यो निवर्तितम्</l>
	<l>चातुर्वर्ण्यप्रसक्तं सद्गम्यतेऽर्थादिभिर्यथा</l>
      </lg>
      <lg xml:id="APV.19" n="19">
	<l>यद्यप्यवान्तरा नास्ति त्रिषु जातिर्व्यवस्थिता</l>
	<l>नञ्सामार्थ्यान्नरत्वं तु त्र्याधारं सम्प्रतीयते</l>
      </lg>
      <lg xml:id="APV.20" n="20">
	<l>शब्दसामर्थ्यभेदेन वर्णेषु मतिभिन्नता</l>
	<l>पुंस्त्वे त्रिचतुराधारे पर्युदासस्वरूपतः</l>
      </lg>
      <lg xml:id="APV.21" n="21">
	<l>दूरान्तिके क्षणे शक्तिर्गृध्रवायसचक्षुषोः</l>
	<l>यथा रूपे तथा पुंस्त्वे पुमब्राह्मणशब्दयोः</l>
      </lg>
      <lg xml:id="APV.22" n="22">
	<l>ब्राह्मणव्यतिरिक्तार्थवृत्ति पुंस्त्वमितीदृशम्</l>
	<l>वाक्यं यत्र प्रवर्तेत तत्राब्राह्मणधीपदे</l>
      </lg>
      <lg xml:id="APV.23" n="23">
	<l>पार्थिवत्वादिसामान्यमेवमेवाघटादिषु</l>
	<l>घटत्वादिविनिर्मुक्तं विषयः सम्प्रतीयते</l>
      </lg>
      <lg xml:id="APV.24" n="24">
	<l>असाधारणभावाच्च नञा शब्दो विशेषितः</l>
	<l>तावन्मात्रेण रहिते सामान्ये व्यवतिष्ठते</l>
      </lg>
      <lg xml:id="APV.25" n="25">
	<l>विशेषे प्रतिषिद्धे हि सामान्यं यदनन्तरम्</l>
	<l>सामान्याकाङ्क्षिणं शब्दं निरुणद्धि तदात्मनि</l>
      </lg>
      <lg xml:id="APV.26" n="26">
	<l>प्रथमातिक्रमे तस्य कारणं नैव विद्यते</l>
	<l>ब्राह्मणत्वादतोऽपेतं नरत्वमवशिष्यते</l>
      </lg>
      <lg xml:id="APV.27" n="27">
	<l>व्युदस्य ब्राह्मणत्वं च नञि जाते विशेषणे</l>
	<l>नरत्वोदसनं यत्तु कल्पेताश्रुतमेव तत्</l>
      </lg>
      <lg xml:id="APV.28" n="28">
	<l>तस्माद्यस्यैव ते भेदा निषिद्ध्येरंस्तदर्थतः</l>
	<l>भेदान्तरस्थं सामान्यम्, लोकेऽप्येवं प्रतीयते</l>
      </lg>
      <lg xml:id="APV.29" n="29">
	<l>प्रसङ्गिन्यां च तद्बुद्धौ निषेधोऽर्थादपीष्यते</l>
	<l>तन्मात्ररहिते चार्थे सादृश्यात्तन्मतिर्भवेत्</l>
      </lg>
      <lg xml:id="APV.30" n="30">
	<l>सादृश्यमेव वा वाच्यमिष्टमब्राह्मणादिषु</l>
	<l>तच्चावयवसामान्याद्, विनाप्येतेन लक्ष्यते</l>
      </lg>
      <lg xml:id="APV.31" n="31">
	<l>क्व चिद्विनापि सादृश्यात्साहचर्यादिहेतुका</l>
	<l>नञ्युक्तशब्दवृत्तिः स्याद्यथा वक्ष्यत्यनीक्षणे</l>
      </lg>
      <lg xml:id="APV.32" n="32">
	<l>ईक्षणव्यतिरिक्ता हि क्रिया तत्राप्यपेक्षिता</l>
	<l>प्रत्यासत्तेर्न सङ्कल्पमतिक्रम्य प्रतीयते</l>
      </lg>
      <lg xml:id="APV.33" n="33">
	<l>नामधात्वर्थयोगी च नैव नञ् प्रतिषेधकः</l>
	<l>वदतोऽब्राह्मणाधर्मावन्यमात्रविरोधिनौ</l>
      </lg>
      <lg xml:id="APV.34" n="34">
	<l>यत्राप्याख्यातसम्बन्धात्प्रतिषेधः प्रतीयते</l>
	<l>तत्रौदासीन्यवस्त्वेव प्रतिपत्ताऽऽवलम्बते</l>
      </lg>
      <lg xml:id="APV.35" n="35">
	<l>तस्माद्वस्तुन्यपोहाः स्युः, अपि चावस्तुकल्पने</l>
	<l>प्राग्न्त्येभ्यो विशेषेभ्यो न किञ् चिद्वस्तु लभ्यते</l>
      </lg>
      <lg xml:id="APV.36" n="36">
	<l>न चान्त्यैर्व्यवहारोऽस्ति, शक्यं नैषां निरूपणम्</l>
	<l>अपोहशब्दवाच्याथ शून्यतान्यप्रकारिका</l>
      </lg>
      <lg xml:id="APV.37" n="37">
	<l>तस्यां चाश्वादिबुद्धीनात्मांशग्रहणं भवेत्</l>
	<l>तत्रान्यापोहवाच्यत्वं मुधैवाभ्युपगम्यते</l>
      </lg>
      <lg xml:id="APV.38" n="38">
	<l>सामान्यं वस्तुरूपं हि बुद्ध्याकारो भविष्यति</l>
	<l>शब्दार्थोऽर्थानपेक्षो हि वृथापोहः प्रकल्पितः</l>
      </lg>
      <lg xml:id="APV.39" n="39">
	<l>वस्तुरूपा च सा बुद्धिः शब्दार्थेषूपजायते</l>
	<l>तेन वस्त्वेव कल्पेत वाच्यं बुद्ध्यनपोहकम्</l>
      </lg> 
      <lg xml:id="APV.40" n="40">
	<l>असत्यपि च बाह्येऽर्थे वाक्यार्थप्रतिभा तथा</l>
	<l>पदार्थेऽपि तथैव स्यात्किमपोहः प्रकल्प्यते</l>
      </lg>
      <lg xml:id="APV.41" n="41">
	<l>बुद्ध्यन्तराद्व्यवच्छेदो न च बुद्धेः प्रतीयते</l>
	<l>स्वरूपोत्पादमात्राच्च नान्यमंशं बिभर्ति सा</l>
      </lg>
      <lg xml:id="APV.42" n="42">
	<l>भिन्नसामान्यवचना विशेषवचनाश्च ये</l>
	<l>सर्वे भवेयुः पर्याया यद्यपोहस्य वाच्यता</l>
      </lg>
      <lg xml:id="APV.43" n="43">
	<l>ननु भेदादपोहानां प्रसङ्गोऽयं न युज्यते</l>
	<l>सामान्यापोहक्.ल्प्त्या चेद्वस्तुमात्रे समं तव</l>
      </lg>
      <lg xml:id="APV.44" n="44">
	<l>भिद्यन्ते मम वस्तुत्वात्सामान्यानि परस्परम्</l>
	<l>असङ्कीर्णस्वभावानि न चैकत्वं वितन्वते</l>
      </lg>
      <lg xml:id="APV.45" n="45">
	<l>संसृष्टैकत्वनानात्वविकल्परहितात्मनाम्</l>
	<l>अवस्तुत्वादपोहानां त्व स्याद्भिन्नता कथम्</l>
      </lg>
      <lg xml:id="APV.46" n="46">
	<l>यदि वा भिद्यमानत्वाद्वस्त्वसाधारणांशवत्</l>
	<l>अवस्तुत्वे त्वनानात्वात्पर्यायत्वान्न मुच्यते</l>
      </lg>
      <lg xml:id="APV.47" n="47">
	<l>ननु चापोह्यभेदेन भेदोऽपोहस्य सेत्स्यति</l>
	<l>न विशेषः स्वतस्तस्य परतश्चौपचारिकः</l>
      </lg>
      <lg xml:id="APV.48" n="48">
	<l>तेनैवाधारभेदेनाप्यस्य भेदो न युज्यते</l>
	<l>न हि सम्बन्धिभेदेन भेदो वस्तुन्यपीष्यते</l>
      </lg>
      <lg xml:id="APV.49" n="49">
	<l>किमुतावस्त्वसंसृष्टमन्यतश्चानिवर्तितम्</l>
	<l>अनवाप्तविशेषांशं यत्किमप्यनिरूपितम्</l>
      </lg>
      <lg xml:id="APV.50" n="50">
	<l>तस्माद्यथैव भेदेऽपि पिण्डानां नैव भिद्यते</l>
	<l>तथैवापोह्यभेदेऽपि नानेकोऽयं भविष्यति</l>
      </lg>
      <lg xml:id="APV.51" n="51">
	<l>भेदे वा प्रतिपिण्डं स्यादगोऽपोहः, तथा सति</l>
	<l>सामान्यं शाबलेयादेरिति नेष्टं प्रसिध्यति</l>
      </lg>
      <lg xml:id="APV.52" n="52">
	<l>संसर्गिणोऽपि चाधारा यं न भिन्दन्ति रूपतः</l>
	<l>अपोह्यैः स बहिर्भूतैर्भिद्येतेत्यतिकल्पना</l>
      </lg>
      <lg xml:id="APV.53" n="53">
	<l>अगव्यश्वातिरेकः स्यादनश्वश्च गवाधिकः</l>
	<l>शेषं हस्त्याद्यपोह्यं तु द्वयोरपि न भिद्यते</l>
      </lg>
      <lg xml:id="APV.54" n="54">
	<l>तत्रैकभेदाद्भेदोऽस्तु बह्वभेदादभिन्नता</l>
	<l>भूयसां स्यात्सधर्मत्वमित्यभेदः प्रसज्यते</l>
      </lg>
      <lg xml:id="APV.55" n="55">
	<l>गौश्च हस्त्याद्यपोहेन नाश्वरूपाद्विशेष्यते</l>
	<l>करोति तदपोहं चेदैकरूप्यं विरुध्यते</l>
      </lg>
      <lg xml:id="APV.56" n="56">
	<l>सर्वशब्देषु चैकैकमपोह्यमतिरिच्यते</l>
	<l>तत्रासाधारणत्वेन तन्मात्रापोह्यता भवेत्</l>
      </lg>
      <lg xml:id="APV.57" n="57">
	<l>ततोऽश्वापोहरूपत्वात्सिंहादिः सर्व एव ते</l>
	<l>तन्निमित्तमगोऽपोहं बिभ्रदुच्येत गौरिति</l>
      </lg>
      <lg xml:id="APV.58" n="58">
	<l>सर्वापोहो यदीष्येत, स वक्तव्यः कथं पुनः</l>
	<l>यदि प्रत्येकरूपेण नापोह्यानन्तता भवेत्</l>
      </lg>
      <lg xml:id="APV.59" n="59">
	<l>भिन्नत्वाच्चाप्यपोह्यानां भिन्नोऽपोहः प्रसज्यते</l>
	<l>तत्रैकस्मिन्भवेत्पिण्डेऽनन्तजातिसमन्वयः</l>
      </lg>
      <lg xml:id="APV.60" n="60">
	<l>ततो गौरिति सामान्यं वाच्यमेकं न सिध्यति</l>
	<l>जात्यन्तरमतिश्चैषु भवेज्जात्यन्तरेष्विव</l>
      </lg>
      <lg xml:id="APV.61" n="61">
	<l>समुदायात्मना नापि भवेदेषामपोह्यता</l>
	<l>समुदायो हि नैकेन विना धर्मेण जायते</l>
      </lg>
      <lg xml:id="APV.62" n="62">
	<l>नाप्येकदेशता तेषामस्ति नाप्येककालता</l>
	<l>व्यतिरिक्तश्च सङ्घातस्तेषां कश्चिन्न विद्यते</l>
      </lg>
      <lg xml:id="APV.63" n="63">
	<l>यदि त्वव्यतिरिक्तः स्यादानन्यं तदवस्थितम्</l>
	<l>यदि सामान्यरूपेण तेऽपोह्यन्ते, न वस्तुता</l>
      </lg>
      <lg xml:id="APV.64" n="64">
	<l>कथं वा वस्त्वपोह्येत, नाभावो भावमृच्छति</l>
	<l>अपोह्यमाने चाभावे भाव एवावशिष्यते</l>
      </lg>
      <lg xml:id="APV.65" n="65">
	<l>अपोह्यभेदक्.ल्प्तिश्च नाभावाभेदतो भवेत्</l>
	<l>तद्भेदोऽपोहभेदाच्चेत्, प्राप्तमन्योन्यसंश्रयम्</l>
      </lg>
      <lg xml:id="APV.66" n="66">
	<l>गोसामान्यस्य भिन्नत्वादगौरित्येष भिद्यते</l>
	<l>अगौरित्यस्य भेदेन गोसामान्यं च भिद्यते</l>
      </lg>
      <lg xml:id="APV.67" n="67">
	<l>अगावोऽश्वादयश्च स्युस्तेऽप्यभावात्मकाः पुनः</l>
	<l>कर्काद्यपेक्षया तेऽपि तथेत्येवं न गम्यते</l>
      </lg>
      <lg xml:id="APV.68" n="68">
	<l>किमपोह्यम्, क्व चापोहः गोपिण्डेष्वेवमेव च</l>
	<l>तत्र स्याद्द्वयमप्येतदन्त्येषु परमाणुषु</l>
      </lg> 
      <lg xml:id="APV.69" n="69">
	<l>न चान्त्येषु द्वयोरस्ति व्यवहारो भिदां प्रति</l>
	<l>गवाश्वपरमाणूनां विशेषश्च न विद्यते</l>
      </lg>
      <lg xml:id="APV.70" n="70">
	<l>स्वरूपजातिसंस्थानपरिमाणादिलक्षणः</l>
	<l>किमपोह्यं क्व चापोहस्तत्रापि न विशिष्यते</l>
      </lg>
      <lg xml:id="APV.71" n="71">
	<l>न चाप्रसिद्धसारूप्यानपोहविषयात्मना</l>
	<l>शक्तः कश्चिदपि ज्ञातुं गवादीनविशेषतः</l>
      </lg>
      <lg xml:id="APV.72" n="72">
	<l>अपोह्यानपि चाश्वादीनेकधर्मान्वयादृते</l>
	<l>न निरूपयितुं शक्तिस्तत्रापोहो न सिद्ध्यति</l>
      </lg>
      <lg xml:id="APV.73" n="73">
	<l>न चान्वयविनिर्मुक्ते प्रवृत्तिर्लिङ्गशब्दयोः</l>
	<l>ताभ्यां च न विनापोहो न चासाधारणेऽन्वयः</l>
      </lg>
      <lg xml:id="APV.74" n="74">
	<l>अपोहश्चाप्यनिष्पन्नः साहचर्यं क्व दृश्यताम्</l>
	<l>तस्मिन्नदृश्यमाने च न तयोः स्यात्प्रमाणता</l>
      </lg>
      <lg xml:id="APV.75" n="75">
	<l>न चादर्शनमात्रेण ताभ्यां प्रत्यायनं भवेत्</l>
	<l>सर्वत्रैव ह्यदृष्टत्वात्प्रत्याय्यं नावशिष्यते</l>
      </lg>
      <lg xml:id="APV.76" n="76">
	<l>अथासत्यपि सारूप्ये स्यादपोहस्य कल्पना</l>
	<l>गवाश्वयोरयं कस्मादगोऽपोहो न कल्प्यते</l>
      </lg>
      <lg xml:id="APV.77" n="77">
	<l>शाबलेयाच्च भिन्नत्वं बाहुलेयाश्वयोः समम्</l>
	<l>सामान्यं नान्यदिष्टं चेत्क्वागोऽपोहः प्रवर्तताम्</l>
      </lg>
      <lg xml:id="APV.78" n="78">
	<l>इन्द्रियैर्नाप्यगोऽपोहः प्रथमं व्यवसीयते</l>
	<l>नान्यत्र शब्दवृत्तिश्च किं दृष्ट्वा स प्रयुज्यताम्</l>
      </lg>
      <lg xml:id="APV.79" n="79">
	<l>पूर्वोक्तेन प्रबन्धेन नानुमाप्यत्र विद्यते</l>
	<l>सम्बन्धानुभावोऽप्यस्य तेन नैवोपपद्यते</l>
      </lg>
      <lg xml:id="APV.80" n="80">
	<l>निवृत्तिवाचिनः शब्दा न प्रसिद्धाश्च यान्प्रति</l>
	<l>तेषामगोरसिद्धत्वान्न सामान्यनिराक्रिया</l>
      </lg>
      <lg xml:id="APV.81" n="81">
	<l>अगोशब्दाभिधेयत्वं गम्यतां च कथं पुनः</l>
	<l>न दृष्टो यत्र गोशब्दः सम्बन्धानुभवक्षणे</l>
      </lg>
      <lg xml:id="APV.82" n="82">
	<l>एकस्मात्तर्हि गोपिण्डाद्यदन्यत्सर्वमेव तत्</l>
	<l>भवेदपोह्यमित्येवं न सामान्यस्य वाच्यता</l>
      </lg>
      <lg xml:id="APV.83" n="83">
	<l>सिद्धश्चागौरपोह्येत गोनिषेधात्मकश्च सः</l>
	<l>तत्र गौरेव वक्तव्यो नञा यः प्रतिषिध्यते</l>
      </lg>
      <lg xml:id="APV.84" n="84">
	<l>स चेदगोनिवृत्त्यात्मा भवेदन्योन्यसंश्रयः</l>
	<l>सिद्धश्चेद्गौरपोह्यार्थं वृथापोहप्रकल्पना</l>
      </lg>
      <lg xml:id="APV.85" n="85">
	<l>गव्यसिद्धे त्वगौर्नास्ति तदभावे च गौः कुतः</l>
	<l>नाधाराधेयवृत्त्यादिसम्बन्धश्चाप्यभावयोः</l>
      </lg>
      <lg xml:id="APV.86" n="86">
	<l>न चासाधारणं वस्तु गम्यतेऽपोहवत्तया</l>
	<l>कथं वा परिकल्प्येत सम्बन्धो वस्त्ववस्तुनोः</l>
      </lg>
      <lg xml:id="APV.87" n="87">
	<l>स्वरूपसत्त्वमात्रेण न च किञ् चिद्विशेषणम्</l>
	<l>स्वबुद्ध्या रज्यते येन विशेष्यं तद्विशेषणम्</l>
      </lg>
      <lg xml:id="APV.88" n="88">
	<l>न चाप्यश्वादिशब्देभो जायतेऽपोहबोधनम्</l>
	<l>विशिष्टबुद्धिरिष्टेह न चाज्ञातविशेषणा</l>
      </lg>
      <lg xml:id="APV.89" n="89">
	<l>न चान्यरूपमन्यादृक्कुर्याज्ज्ञानं विशेषणम्</l>
	<l>कथं चान्यादृशे ज्ञाते तदुच्येत विशेषणम्</l>
      </lg>
      <lg xml:id="APV.90" n="90">
	<l>अथान्यथा विशेष्येऽपि स्याद्विशेषणकल्पना</l>
	<l>तथा सति हि यत्किञ्चित्प्रसज्येत विशेषणम्</l>
      </lg>
      <lg xml:id="APV.91" n="91">
	<l>अभावरूपगम्ये च न विशेष्येऽस्ति वस्तुता</l>
	<l>विशेषितमपोहेन वस्तु वाच्यं न तेऽस्त्यतः</l>
      </lg>
      <lg xml:id="APV.92" n="92">
	<l>यद्यप्यपोहनिर्मुक्ते न वृत्तिः शब्दलिङ्गयोः</l>
	<l>युक्ता तथापि बुद्धिस्तु ज्ञातुर्वस्त्ववलम्बते</l>
      </lg>
      <lg xml:id="APV.93" n="93">
	<l>न चासाधारणं वस्तु बुद्धौ विपरिवर्त्तते</l>
	<l>न चापि निर्विकल्पत्वात्तस्य युक्ता विशेष्यता</l>
      </lg>
      <lg xml:id="APV.94" n="94">
	<l>शब्देनागम्यमानं च विशेष्यमिति साहसम्</l>
	<l>तेन सामान्यमेष्टव्यं विषयो बुद्धिशब्दयोः</l>
      </lg>
      <lg xml:id="APV.95" n="95">
	<l>यदा चाशब्दवाच्यत्वान्न व्यक्तीनामपोह्यता</l>
	<l>तदापोह्येत सामान्य्ं तस्यापोहाच्च वस्तुता</l>
      </lg>
      <lg xml:id="APV.96" n="96">
	<l>नापोह्यत्वमभावानामभावाभाववर्जनात्</l>
	<l>व्यक्तोऽपोहान्तरेऽपोहस्तस्मात्सामान्यवस्तुनः</l>
      </lg>
      <lg xml:id="APV.97" n="97">
	<l>अभावस्य च योऽभावः स चेत्तस्माद्विलक्षणः</l>
	<l>भाव एव भवेन्नो चेद्गौरगौस्ते प्रसज्यते</l>
      </lg> 
      <lg xml:id="APV.98" n="98">
	<l>यद्यप्यनेषु शब्देषु वस्तुनः स्यादपोह्यता</l>
	<l>सच्छब्दस्य त्वभावाख्यान्नापोह्यं भिन्नमिष्यते</l>
      </lg>
      <lg xml:id="APV.99" n="99">
	<l>तत्रासतोऽपि भावत्वमितिक्लेशो महान्भवेत्</l>
	<l>तदसिद्धौ न सत्तास्ति न चासत्ता प्रसिध्यति</l>
      </lg>
      <lg xml:id="APV.100" n="100">
	<l>न चापि वासनाभेदाद्भेदः सद्रूपतापि वा</l>
	<l>अपोहानां प्रकल्प्येत, न ह्यवस्तुनि वासना</l>
      </lg>
      <lg xml:id="APV.101" n="101">
	<l>स्मृतिं मुक्त्वा न चास्त्यस्याः शक्तियोगः क्रियान्तरे</l>
	<l>तस्मान्नान्यादृशे सार्थे करोत्यन्यादृशीं मतिम्</l>
      </lg>
      <lg xml:id="APV.102" n="102">
	<l>भवद्भिः शब्दभेदोऽपि तन्निमित्तो न लभ्यते</l>
	<l>न ह्यसाधारणः शब्दो वाचकः प्रागदृष्टितः</l>
      </lg>
      <lg xml:id="APV.103" n="103">
	<l>भिन्नत्वाच्चापि नैवैका वासना तैः प्रकल्प्यते</l>
	<l>न चास्ति शब्दवस्त्वेकं वासनां यत्करिष्यति</l>
      </lg>
      <lg xml:id="APV.104" n="104">
	<l>तत्र शब्दान्तरापोहे सामान्ये परिकल्पिते</l>
	<l>तथैवावस्तुरूपत्वाच्छब्दभेदो न कल्प्यते</l>
      </lg>
      <lg xml:id="APV.105" n="105">
	<l>वाचकानां यथा चैवं वाच्यवाचकयोर्मिथः</l>
	<l>न चाप्यपोह्यभेदेन भेदोऽस्तीत्युपपादितम्</l>
      </lg>
      <lg xml:id="APV.106" n="106">
	<l>नागृहीतश्च गमकः शब्दापोहः कथञ् चन</l>
	<l>प्रत्यक्षं न च तच्छक्तं न च स्तो लिङ्गवाचकौ</l>
      </lg>
      <lg xml:id="APV.107" n="107">
	<l>यतः स्याद्ग्रहणं तस्य, लिङ्गादीनां च कल्पने</l>
	<l>न व्यवस्थेति वाच्यैवं विना प्रत्यक्षमूलतः</l>
      </lg>
      <lg xml:id="APV.108" n="108">
	<l>न गम्यगमकत्वं स्यादवस्तुत्वादपोहयोः</l>
	<l>भवत्पक्षे, यथा लोके खपुष्पशशशृङ्गयोः</l>
      </lg>
      <lg xml:id="APV.109" n="109">
	<l>वृष्टिमेघासतोर्दृष्ट्वा यद्यनैकान्तिकः वदेत्</l>
	<l>वस्त्वेवात्रापि मत्पक्षे भवत्पक्षेऽप्यदः कुतः</l>
      </lg>
      <lg xml:id="APV.110" n="110">
	<l>विधिरूपश्च शब्दार्थो येन नाभ्युपगम्यते</l>
	<l>न भवेद्व्यतिरेकोऽपि तस्य तत्पूर्वको ह्यसौ</l>
      </lg>
      <lg xml:id="APV.111" n="111">
	<l>निषेधद्वययोगित्वादसतो याप्यभावता</l>
	<l>सवस्तुके भवेत्सापि न तुच्छे बुद्ध्यसम्भवात्</l>
      </lg>
      <lg xml:id="APV.112" n="112">
	<l>ननु युक्त्यानयैवायं वस्तुनापि न भिद्यते</l>
	<l>अपोहस्तेन दोषोऽत्र पूर्वोक्तो न भविष्यति</l>
      </lg>
      <lg xml:id="APV.113" n="113">
	<l>सिद्धमेवं मदिष्टं स्यात्, नैवान्या गतिरस्ति हि</l>
	<l>अभावे वस्तुबुद्धिर्वा यद्वा वस्तुन्यभावधीः</l>
      </lg>
      <lg xml:id="APV.114" n="114">
	<l>तत्राभावात्मकत्वे स्यान्निर्निमित्तैव वस्तुधीः</l>
	<l>वस्तुन्यभावबोधस्तु सिध्यत्यन्यमपेक्ष्य तु</l>
      </lg>
      <lg xml:id="APV.115" n="115">
	<l>अपोहमात्रवाच्यत्वं यदि चाभ्युपगम्यते</l>
	<l>नीलोत्पलादिशब्देषु शबलार्थाभिधायिषु</l>
      </lg>
      <lg xml:id="APV.116" n="116">
	<l>विशेषणविशेष्यत्वसामानाधिकरण्ययोः</l>
	<l>न सिद्धिः, न ह्यनीलत्वव्युदासेऽनुत्पलच्युतिः</l>
      </lg>
      <lg xml:id="APV.117" n="117">
	<l>नापि तत्रेतरस्तस्मान्न विशेष्यविशेषणे</l>
	<l>शब्दयोर्नापि ते स्यातामभिधेयानपेक्षयोः</l>
      </lg>
      <lg xml:id="APV.118" n="118">
	<l>सामानाधिकरण्यं च न भिन्नत्वादपोहयोः</l>
	<l>अर्थतश्चैतदिष्येत कीदृश्याधेयता तयोः</l>
      </lg>
      <lg xml:id="APV.119" n="119">
	<l>न चासाधारणं वस्तु गम्यतेऽन्यच्च नास्ति ते</l>
	<l>अगम्यमानमैकार्थ्यं शब्दयोः क्वोपयुज्यते</l>
      </lg>
      <lg xml:id="APV.120" n="120">
	<l>अथान्यापोहवद्वस्तु वाच्यमित्यभिधीयते</l>
	<l>तत्रापि परतन्त्रत्वाद्व्याप्तिः शब्देन दुर्बला</l>
      </lg>
      <lg xml:id="APV.121" n="121">
	<l>खण्डे भिन्नव्यपोह्यत्वाद्यथैव मधुरादिभिः</l>
	<l>शुक्लादिव्याप्त्यभावेन नाक्षेपो न विशेषणम्</l>
      </lg>
      <lg xml:id="APV.122" n="122">
	<l>तथैवासद्व्युदासांशावच्छिन्नार्थावधारणे</l>
	<l>नाघटादिनिवृत्त्यंशव्याप्तिः शब्दात्प्रतीयते</l>
      </lg>
      <lg xml:id="APV.123" n="123">
	<l>व्याप्तिश्चेदर्थरूपेण सत्तयैवं हि सा भवेत्</l>
	<l>न घटत्वादिमानर्थः कश्चिन्न व्याप्यते तया</l>
      </lg>
      <lg xml:id="APV.124" n="124">
	<l>न च वस्तुतया व्याप्तिस्तया शब्दस्य वार्यते</l>
	<l>प्रतीतिं प्रति तुल्यस्तु व्यापारो वस्त्ववस्तुनोः</l>
      </lg>
      <lg xml:id="APV.125" n="125">
	<l>निर्भागोऽपि हि वस्त्वात्मा शब्दैर्भागेन गम्यते</l>
	<l>न हि सच्छब्दविज्ञानाद्घटाद्यर्थः प्रतीयते</l>
      </lg>
      <lg xml:id="APV.126" n="126">
	<l>तेनानाक्षेपदोषोऽस्ति, भाक्तदोषश्च विद्यते</l>
	<l>विशेषणत्वान्मुख्यत्वमपोहस्य हि जातिवत्</l>
      </lg> 
      <lg xml:id="APV.127" n="127">
	<l>तस्मात्तद्वति गौणत्वान्नाभिधेयत्वसम्भवः</l>
	<l>अवस्तुत्वान्न मुख्यश्चेत्, न स्यादेवं विशेषणम्</l>
      </lg>
      <lg xml:id="APV.128" n="128">
	<l>भेदाश्चापोहवन्तः स्युस्तेषां चावाच्यतोदिता</l>
	<l>आनन्त्यव्यभिचाराभ्याम्, अन्यो नास्ति त्वपोहवान्</l>
      </lg>
      <lg xml:id="APV.129" n="129">
	<l>नापोहवत्त्वमन्यद्धि भेदापोहान्तरेऽस्ति ते</l>
	<l>तच्चापि कल्प्यमानं स्यादभावो भाव एव वा</l>
      </lg>
      <lg xml:id="APV.130" n="130">
	<l>वस्तु चेज्जातिरेव स्यादवस्तुत्वेऽपि पूर्ववत्</l>
	<l>सम्बन्धो वैष कल्प्येत तस्य चेष्टा न वाच्यता</l>
      </lg>
      <lg xml:id="APV.131" n="131">
	<l>न चैकोऽपोहवानर्थो वर्ततेऽर्थान्तरे क्व चित्</l>
	<l>तस्मादपि न सामान्यं वाच्यं न च विशेषणम्</l>
      </lg>
      <lg xml:id="APV.132" n="132">
	<l>नात्मन्यविद्यमानत्वाद्विशेषोऽपोहसूचकः</l>
	<l>तस्मान्न तैर्विशेष्यत्वं प्रकृष्टत्वेन नीलवत्</l>
      </lg>
      <lg xml:id="APV.133" n="133">
	<l>अर्थाक्षेपोऽपि नास्त्येव सन्देहाल्लिङ्गलिङ्गिवत्</l>
	<l>न सामान्यात्मनापोहस्तैर्विना न च सिद्ध्यति</l>
      </lg>
      <lg xml:id="APV.134" n="134">
	<l>एवमेव त्वनाक्षेपः स्यादपोहेन वस्तुनः</l>
	<l>यतः शशविषाणेऽपि तदपोहस्य सम्भवः</l>
      </lg>
      <lg xml:id="APV.135" n="135">
	<l>लिङ्गसंख्यादिसम्बन्धो न वापोहस्य विद्यते</l>
	<l>व्यक्तेरव्यपदेश्यत्वात्तद्द्वारेणापि नास्त्यसौ</l>
      </lg>
      <lg xml:id="APV.136" n="136">
	<l>न ह्यसाधारणत्वेन सापोहेनापि गम्यते</l>
	<l>न चाप्यगम्यमानस्य वस्तुनः स्याद्विशेष्यता</l>
      </lg>
      <lg xml:id="APV.137" n="137">
	<l>लिङ्गसंख्याद्यपोहानां नोपकारः स्वरूपतः</l>
	<l>वस्तुनश्चोपकार्यत्वं कथं शब्दैः प्रतीयते</l>
      </lg>
      <lg xml:id="APV.138" n="138">
	<l>न विनानुपलब्ध्या च स्यादभावमतिः क्व चित्</l>
	<l>न चाभावप्रमेयत्वं गोत्वादेरिह गम्यते</l>
      </lg>
      <lg xml:id="APV.139" n="139">
	<l>आख्यातेषु च नान्यस्य निवृत्तिः सम्प्रतीयते</l>
	<l>न पर्युदासरूपं हि निषेध्यं तत्र विद्यते</l>
      </lg>
      <lg xml:id="APV.140" n="140">
	<l>न नेति ह्युच्यमानेऽपि निषेधस्य निषेधनम्</l>
	<l>पचतीत्यनिषिद्धं तु स्वरूपेणावतिष्ठते</l>
      </lg>
      <lg xml:id="APV.141" n="141">
	<l>साध्यत्वप्रत्ययश्चात्र तथाभूतादिरूपणम्</l>
	<l>निष्पन्नत्वादपोहस्य निर्निमित्तं प्रसज्यते</l>
      </lg>
      <lg xml:id="APV.142" n="142">
	<l>विध्यादावर्थराशौ च नान्यापोहनिदर्शनम्</l>
	<l>नञश्चापि नञा युक्तादपोहः कीदृशो भवेत्</l>
      </lg>
      <lg xml:id="APV.143" n="143">
	<l>चादीनामपि नञ्योगो नैवास्तीत्यनपोहनम्</l>
	<l>वाक्यार्थोऽन्यनिवृत्तिश्च व्यपदेष्टुं न शक्यते</l>
      </lg>
      <lg xml:id="APV.144" n="144">
	<l>अनन्यापोहशब्दादौ वाच्यं न च निरूप्यते</l>
	<l>प्रमेयज्ञेयशब्दादेरपोह्यं कुत एव तु</l>
      </lg>
      <lg xml:id="APV.145" n="145">
	<l>अपोह्यकल्पनायां तु वरं वस्त्वेव कल्पितम्</l>
	<l>ज्ञानाकारनिषेधाच्च नान्तरार्थाभिधेयता</l>
      </lg>
      <lg xml:id="APV.146" n="146">
	<l>न चाप्यपोह्यता, तस्मान्नापोहस्तेषु सिध्यति</l>
	<l>एवमित्यादिशब्दानां न वापोह्यं निरूप्यते</l>
      </lg>
      <lg xml:id="APV.147" n="147">
	<l>विरोधित्वेन भेदानामपोहो यदि कल्प्यते</l>
	<l>विरोधोऽपोहतस्तत्र विरोधाच्चाप्यपोहनम्</l>
      </lg>
      <lg xml:id="APV.148" n="148">
	<l>न सामान्यापहारित्वं विधिरूपेण तत्र ते</l>
	<l>पलशादीनपोह्यातो वृक्षं हरति शिंशपा</l>
      </lg>
      <lg xml:id="APV.149" n="149">
	<l>सामान्याद्यनपोहश्च नाविरोधेन कल्प्यते</l>
	<l>न हि शब्दस्वरूपाणां स्याद्विरुद्धाविरुद्धता</l>
      </lg>
      <lg xml:id="APV.150" n="150">
	<l>न च वस्तुस्वरूपेण तस्य शब्दैरसङ्गतेः</l>
	<l>प्राक् शब्दव्यापृतेर्नापि सापोहानां प्रतीयते</l>
      </lg>
      <lg xml:id="APV.151" n="151">
	<l>अन्येनानवबुद्धेऽर्थे सदा शब्दः प्रवर्तते</l>
	<l>सामान्यात्मकता तस्य केन रूपेण गम्यते</l>
      </lg>
      <lg xml:id="APV.152" n="152">
	<l>शब्दानुरूपतश्चेत्स्यादन्यापोहनिरूपणम्</l>
	<l>भिन्नत्वाद्वृक्षतर्वादेरपोहः केन वार्यते</l>
      </lg>
      <lg xml:id="APV.153" n="153">
	<l>शब्दस्पृष्टेर्विनापोहो न च लिङ्गेन गम्यते</l>
	<l>न विरुद्धाविरुद्धत्वं तस्य लिङ्गाच्च सिध्यति</l>
      </lg>
      <lg xml:id="APV.154" n="154">
	<l>अदृष्टत्वाद्व्युदासस्तु पुरस्तादेव वारितः</l>
	<l>सामान्यशब्दो भेदेन नेष्यते वाचकात्मना</l>
      </lg>
      <lg xml:id="APV.155" n="155">
	<l>व्युदासस्तत्र दुर्वारः, कथञ् चिद्दृष्टता पुनः</l>
	<l>ब्राह्मणे क्षत्त्रियस्यापि पर्युदासः प्रसज्यते</l>
      </lg> 
      <lg xml:id="APV.156" n="156">
	<l>आकाङ्क्षणादथात्यागस्तुल्यो द्रव्यक्रियादिषु</l>
	<l>वृक्षेणातोऽनपोहः स्यात्तिष्ठत्यादेरसंशयम्</l>
      </lg>
      <lg xml:id="APV.157" n="157">
	<l>पुरुषस्य तथा राज्ञो व्युदासे न विशेष्यता</l>
	<l>अव्युदासत्वपक्षे च स्यान्नीलोत्पलतुल्यता</l>
      </lg>
      <lg xml:id="APV.158" n="158">
	<l>वृक्षत्वपार्थिवद्रव्यसज्ज्ञेयेषु यदुच्यते</l>
	<l>प्रातिलोम्यानुलोम्येन विधौ सर्वार्थबोधनम्</l>
      </lg>
      <lg xml:id="APV.159" n="159">
	<l>तदयुक्तम्, न सर्वो हि शब्दः सर्वत्र दृश्यते</l>
	<l>देशाविभागतो वृत्तिर्नेत्रस्यापि रसादिषु</l>
      </lg>
      <lg xml:id="APV.160" n="160">
	<l>ग्राहकत्वेन वृत्तिस्तु प्रतिजाति व्यवस्थिता</l>
	<l>चक्षुरादिवदेवात्र सङ्करो न भविष्यति</l>
      </lg>
      <lg xml:id="APV.161" n="161">
	<l>निवृत्तचेष्टे शब्दे च व्याप्त्यव्याप्तिकृतं पुनः</l>
	<l>सत्त्वादेर्बोधकत्वं स्यादेकन्यूनातिरेकतः</l>
      </lg>
      <lg xml:id="APV.162" n="162">
	<l>तवैव दोषः स्यादेष विशेषे यस्य वर्त्तते</l>
	<l>सामान्यशब्दः वाच्यानां भेदो नाप्यस्ति वस्तुतः</l>
      </lg>
      <lg xml:id="APV.163" n="163">
	<l>अपि चैकत्वनित्यत्वप्रत्येकसमवायिताः</l>
	<l>निरुपाख्येष्वपोहेषु कुर्वतोऽसूत्रकः पटः</l>
      </lg>
      <lg xml:id="APV.164" n="164">
	<l>तस्माद्येष्वेव शब्देषु नञ्योगस्तेषु केवलम्</l>
	<l>भवेदन्यनिवृत्त्यंशः स्वात्मैवान्यत्र गम्यते</l>
      </lg>
      <lg xml:id="APV.165" n="165">
	<l>ज्ञेयार्थान्यानपोहत्वं प्रमाङ्गत्वात्त्वगादिवत्</l>
	<l>येनोक्तं तस्य नञ्युक्तैः शब्दैः स्याद्व्यभिचारिता</l>
      </lg>
      <lg xml:id="APV.166" n="166">
	<l>पक्षीकुर्याद्यदा सर्वांस्तदाथावीतहेतुभिः</l>
	<l>अनैकान्तो विरोधश्च सर्वलोकप्रसिद्धितः</l>
      </lg>
      <lg xml:id="APV.167" n="167">
	<l>नापोहत इतीदं च कारकत्वेन चेद्भवेत्</l>
	<l>केवलापोहबुद्धेर्वा ततः स्यात्सिद्धसाध्यता</l>
      </lg>
      <lg xml:id="APV.168" n="168">
	<l>अथान्यापोहवत्यर्थे वृत्तिर्नास्तीति साध्यते</l>
	<l>ततः प्राक्पक्षबाधः स्याद्गोत्वेऽथाश्वाद्यभावतः</l>
      </lg>
      <lg xml:id="APV.169" n="169">
	<l>साध्यहीनश्च दृष्टान्तश्चक्षुराद्यपि तस्य हि</l>
	<l>वर्त्ततेऽपोहवत्येव तं यद्यपि न बुध्यते</l>
      </lg>
      <lg xml:id="APV.170" n="170">
	<l>अथान्यापोहनिर्भासा न बुद्धिः सिद्धसाधनम्</l>
	<l>अपोहरूपमप्येतद्वस्त्वित्येव हि गम्यते</l>
      </lg>
      <lg xml:id="APV.171" n="171">
	<l>अथापोहनिमित्तास्य वृत्तिरर्थे निषिध्यते</l>
	<l>व्यतिरेकाङ्गतेष्टत्वात्पुनः प्राक्पक्षबाधनम्</l>
      </lg>
      <lg xml:id="APV.172" n="172">
	<l>अनुमाने तथा चैतदित्यनैकान्तिको भवेत्</l>
	<l>सन्देहबाधजातेन प्रत्यक्षेणापि चेतसा</l>
      </lg>
      <lg xml:id="APV.173" n="173">
	<l>विरुद्धता च हेतोः स्यात्, शब्दः श्रोत्रादिवद्यतः</l>
	<l>आत्मान्तः करणाकाशैः स्ववाचित्वं जहाति वाः</l>
      </lg>
      <lg xml:id="APV.174" n="174">
	<l>विधिरूपप्रवृतीर्वा शब्दोऽपोहेन वर्त्तते</l>
	<l>अनुमानाङ्गभूतत्वाद्यथैव प्रतिषेधकः</l>
      </lg>
      <lg xml:id="APV.175" n="175">
	<l>जातिं वा न ब्रवीत्येष व्यक्तिं वा तद्विशेषिताम्</l>
	<l>प्रमायामङ्गभूतत्वात्त्वक्श्रोत्रादि यथैव च</l>
      </lg>
      <lg xml:id="APV.176" n="176">
	<l>एवं साधनमार्गेण वाच्यावाच्यनिरूपणा</l>
	<l>नावातिष्ठत इत्यत्र कथ्यते लोकवर्त्मना</l>
      </lg>
    </div>

    <!--
    [वनवाद (वव्)]
    [सम्बन्धाक्षेपपरिहार (सप्)]
    [चित्राक्षेपपरिहार (चप्)]
    [आत्मवाद (अत्व्)]
    !-->

    <div n="VAV">
      <head>औत्पत्तिकसूत्र वनवाद (वव्)</head>
      <lg xml:id="VAV.1" n="1">
	<l>सास्नादिभिर्विशिष्टत्वमाकृतेरुच्यते कथम्</l>
	<l>यदावयविसम्बन्धि गोत्वं नावयवे स्थितम्</l>
      </lg>
      <lg xml:id="VAV.2" n="2">
	<l>एकावयविसम्बन्धस्तेषां गोत्वेन विद्यते</l>
	<l>तेनासाधारणत्वात्ते स्युर्गोत्वस्योपलक्षणम्</l>
      </lg>
      <lg xml:id="VAV.3" n="3">
	<l>पिण्डे सत्तादिजातीनां बह्वीनां समवेतता</l>
	<l>ताभ्यो विशिष्यते गोत्वं सास्नादिभिरसंशयम्</l>
      </lg>
      <lg xml:id="VAV.4" n="4">
	<l>न चैते व्यञ्जकास्तस्य गुणवद्वा विशेषणम्</l>
	<l>तथा हि नागृहीतेषु तेषु स्याद्गोत्वबोधनम्</l>
      </lg>
      <lg xml:id="VAV.5" n="5">
	<l>तेषां च व्यञ्जकैः स्वैः स्यात्पुनर्ग्रहणकल्पना</l>
	<l>तथा सत्यनवस्था स्यात्न स्याद्गोत्वावधारणम्</l>
      </lg>
      <lg xml:id="VAV.6" n="6">
	<l>सर्वेषु च गृहीतेषु सास्नादिषु भवेन्मतिः</l>
	<l>गोत्वे, न चैषु सर्वेषु युगपद्बुद्धिसम्भवः</l>
      </lg>
      <lg xml:id="VAV.7" n="7">
	<l>तस्मात्सद्भावमात्रेण महत्त्वादौ यथैव धीः</l>
	<l>क्रियतेऽवयवैः पिण्डे तथा जातिगुणादिषु</l>
      </lg>
      <lg xml:id="VAV.8" n="8">
	<l>यद्येवमगृहीतेषु तेषु किं सा न जायते</l>
	<l>तद्देशव्यतिरेकेण ग्राह्यं येन न विद्यते</l>
      </lg>
      <lg xml:id="VAV.9" n="9">
	<l>गृह्यमाणे तु गोत्वादौ नान्तरीयकहेतुकः</l>
	<l>सास्नादेः कस्य चिद्बोधस्तद्देशत्वेन जायते</l>
      </lg>
      <lg xml:id="VAV.10" n="10">
	<l>तदनत्यन्तभेदाद्वा तद्विशिष्टेति कीर्त्यते</l>
	<l>बाधः परानुमानस्य न प्रत्यक्षेति बोध्यते</l>
      </lg>
      <lg xml:id="VAV.11" n="11">
	<l>परेषां साधनं ह्यत्र नाकृतिः पिण्डतः पृथक्</l>
	<l>तद्धीहानावविज्ञानात्पङ्क्तियूथवनादिवत्</l>
      </lg>
      <lg xml:id="VAV.12" n="12">
	<l>सर्वत्र लोकसिद्धत्वान्न वाच्यं साधनं स्वयम्</l>
	<l>निषेधतां परेषां तु विरोधं लोकतो वदेत्</l>
      </lg>
      <lg xml:id="VAV.13" n="13">
	<l>विसंवादो न दृश्येत यदि प्रत्यक्षताकृतेः</l>
	<l>प्रमाणेऽपि विसंवादात्तार्किकेषु कुतो न्वियम्</l>
      </lg>
      <lg xml:id="VAV.14" n="14">
	<l>रूपादावपि तेषां हि प्रत्यक्षत्वेन सम्मते</l>
	<l>विवादः, नैव लोकस्तु जातौ विप्रतिपद्यते</l>
      </lg>
      <lg xml:id="VAV.15" n="15">
	<l>व्यवहारा हि दृश्यन्ते सामान्यार्थनिबन्धनाः</l>
	<l>दधितक्रादिदानादौ कौण्डिन्यब्राह्मणादिषु</l>
      </lg>
      <lg xml:id="VAV.16" n="16">
	<l>आकृतिर्जातिरेवात्र संस्थानं न प्रकल्प्यते</l>
	<l>न हि वाय्वग्निशब्दादौ किञ् चित्संस्थानमिष्यते</l>
      </lg>
      <lg xml:id="VAV.17" n="17">
	<l>अन्यदन्यच्च संस्थानं प्रतिपिण्डं प्रतीयते</l>
	<l>संयोगात्मकतायां तु विभागेषु विनश्यति</l>
      </lg>
      <lg xml:id="VAV.18" n="18">
	<l>अथ संस्थानसामान्यम्, अश्वादावपि तत्समम्</l>
	<l>न गोत्वेन विना ह्येतद्व्यवच्छिन्नं प्रतीयते</l>
      </lg>
      <lg xml:id="VAV.19" n="19">
	<l>सर्वप्रतिकृतीनां च संस्थाने सत्यपीदृशे</l>
	<l>न गोत्वादिमतिर्दृष्टा तस्माज्जातिः पृथक्ततः</l>
      </lg>
      <lg xml:id="VAV.20" n="20">
	<l>रुचकादिषु सामान्यं रुचकत्वाद्युदाहृतम्</l>
	<l>भिन्नेषु चैषु सामान्यं सुवर्णत्वं प्रतीयते</l>
      </lg>
      <lg xml:id="VAV.21" n="21">
	<l>वर्धमानकभङ्गे च रुचकः क्रियते यदा</l>
	<l>तदा पूर्वार्थिनः शोकः प्रीतिश्चाप्युत्तरार्थिनः</l>
      </lg>
      <lg xml:id="VAV.22" n="22">
	<l>हेमार्थिनस्तु माध्यस्थं तस्माद्वस्तु त्रयात्मकम्</l>
	<l>नोत्पादस्थितिभङ्गानामभावे स्यान्मतित्रयम्</l>
      </lg>
      <lg xml:id="VAV.23" n="23">
	<l>न नाशेन विना शोको नोत्पादेन विना सुखम्</l>
	<l>स्थित्या विना न माध्यस्थ्यम्, तेन सामान्यनित्यता</l>
      </lg>
      <lg xml:id="VAV.24" n="24">
	<l>मुद्गमाषतिलादौ च यत्र भेदो न लक्ष्यते</l>
	<l>तत्रैकबुद्धिनिर्ग्राह्या जातिरिन्द्रियगोचरः</l>
      </lg>
      <lg xml:id="VAV.25" n="25">
	<l>आराद्दृष्टे च पुरुषे सन्देहो ब्राह्मणादिषु</l>
	<l>न स्याद्यदि न गृह्येत सामान्यं चक्षुरादिना</l>
      </lg> 
      <lg xml:id="VAV.26" n="26">
	<l>तस्योपलक्षणं चापि क्व चित्केन चिदिष्यते</l>
	<l>रूपादीनां विशेषेण देशकालाद्यपेक्षया</l>
      </lg>
      <lg xml:id="VAV.27" n="27">
	<l>सुवर्णं भिद्यते रूपात्ताम्रत्वादेरसंशयम्</l>
	<l>तैलाद्घृतं विलीनं च गन्धेन च रसेन च</l>
      </lg>
      <lg xml:id="VAV.28" n="28">
	<l>भस्मप्रच्छादितो वह्निः स्पर्शनेनोपलभ्यते</l>
	<l>अश्वत्वादौ च दूरस्थे निश्चयो जायते स्वनैः</l>
      </lg>
      <lg xml:id="VAV.29" n="29">
	<l>संस्थानेन घटत्वादि ब्राह्मणत्वादि योनितः</l>
	<l>क्व चिदाचारतश्चापि सम्यग्राजानुपालितात्</l>
      </lg>
      <lg xml:id="VAV.30" n="30">
	<l>प्रत्येकसमवेतत्वं दृष्टत्वान्न विरोत्स्यते</l>
	<l>तथा सत्यपि नानात्वं नैकबुद्धेर्भविष्यति</l>
      </lg>
      <lg xml:id="VAV.31" n="31">
	<l>न हि सम्बन्धिभेदेन स्वरूपैकत्वबाधनम्</l>
	<l>विभुत्वावयवाभावौ प्रतिपाद्यौ च शब्दवत्</l>
      </lg>
      <lg xml:id="VAV.32" n="32">
	<l>यथा च व्यतिरेकैव दृश्यमाना पुनः पुनः</l>
	<l>कालभेदेऽप्यभिन्नैव जातिर्भिन्नाश्रया सती</l>
      </lg>
      <lg xml:id="VAV.33" n="33">
	<l>कार्त्स्यावयवशो वृत्तिः प्रष्टुं जातौ न युज्यते</l>
	<l>न हि भेदविनिर्मुक्ते कार्त्स्न्यभागविकल्पनम्</l>
      </lg>
      <lg xml:id="VAV.34" n="34">
	<l>तस्माद्व्यक्तिषु जातीनां वृत्तिरस्तीति गम्यते</l>
	<l>विशेषावसराभावात्तन्मात्रैवावतिष्ठते</l>
      </lg>
      <lg xml:id="VAV.35" n="35">
	<l>या चावयवशो वृत्तिः स्रक्सूत्रादिषु दृश्यते</l>
	<l>भूतकण्ठगुणादेश्च प्रतिपिण्डं समाप्तितः</l>
      </lg>
      <lg xml:id="VAV.36" n="36">
	<l>तत्रावयवयोगित्वमविभुत्वंच कारणम्</l>
	<l>आकृतेस्तदभावेन न प्रसक्तमदो द्वयम्</l>
      </lg>
      <lg xml:id="VAV.37" n="37">
	<l>न च द्वैविध्यमेवेति वृत्तेरस्ति नियामकम्</l>
	<l>त्रिविधापि हि दृष्टत्वात्सम्भवेद्द्विविधा यथा</l>
      </lg>
      <lg xml:id="VAV.38" n="38">
	<l>इतरत्र न दृष्टं चेत्स्रगादिष्वपि तत्समम्</l>
	<l>नैव ह्यन्योन्यतुल्यत्वं तयोर्नाप्यनया सह</l>
      </lg>
      <lg xml:id="VAV.39" n="39">
	<l>न ह्यन्यस्मिन्नदृष्टत्वाद्वह्नेरौष्ण्यं प्रणश्यति</l>
	<l>न चानुमानगम्येयं वाञ्छेद्येन निदर्शनम्</l>
      </lg>
      <lg xml:id="VAV.40" n="40">
	<l>स्वरूपतश्च दृष्टाया वृत्तेर्न पररूपतः</l>
	<l>निराक्रियोपपद्येत तद्विशेषमपश्यताम्</l>
      </lg>
      <lg xml:id="VAV.41" n="41">
	<l>अङ्गाङ्गासम्भवाच्चापि या प्रधाननिराक्रिया</l>
	<l>साऽऽयुक्तैव, अनुमानेन प्रत्यक्षज्ञानबाधनात्</l>
      </lg>
      <lg xml:id="VAV.42" n="42">
	<l>तस्मादसम्भवो यस्य तन्मात्रस्यैव बाधनम्</l>
	<l>युक्तं न तावतान्योऽपि सम्भवन्बाधमर्हति</l>
      </lg>
      <lg xml:id="VAV.43" n="43">
	<l>तेन वैशेषिकोक्तापि जातिः सर्वगता सती</l>
	<l>व्यज्यते यत्र पिण्डेन वर्णवत्तत्र गृह्यते</l>
      </lg>
      <lg xml:id="VAV.44" n="44">
	<l>तस्मात्पिण्डेषु गोबुद्धिरेकगोत्वनिबन्धना</l>
	<l>गवाभासैकरूप्याभामेकगोपिण्डबुद्धिवत्</l>
      </lg>
      <lg xml:id="VAV.45" n="45">
	<l>न शाबलेयाद्गोबुद्धिस्ततोऽन्यालम्बनापि वा</l>
	<l>तदभावेऽपि सद्भावाद्घटे पार्थिवबुद्धिवत्</l>
      </lg>
      <lg xml:id="VAV.46" n="46">
	<l>प्रत्येकसमवेतार्थविषया वापि गोमतिः</l>
	<l>प्रत्येकं कृत्स्नबुद्धित्वात्प्रत्येकव्यक्तिबुद्धिवत्</l>
      </lg>
      <lg xml:id="VAV.47" n="47">
	<l>प्रत्येकसमवेतापि जातिरेकैकबुद्धितः</l>
	<l>नञ्युक्तेष्वपि वाक्येषु ब्रह्मणादिनिवर्तनम्</l>
      </lg>
      <lg xml:id="VAV.48" n="48">
	<l>न च सादृश्यविषया गोधीस्ताद्रूप्यजन्मतः</l>
	<l>प्रामाण्ये सति यद्वद्धि प्रत्यभिज्ञैकवस्तुनि</l>
      </lg>
      <lg xml:id="VAV.49" n="49">
	<l>नैकरूपमतिर्गोत्वे मिथ्या वक्तुं च शक्यते</l>
	<l>नात्र कारणदोषोऽस्ति बाधकप्रत्ययोऽपि वा</l>
      </lg>
      <lg xml:id="VAV.50" n="50">
	<l>यदा व्यक्त्यतिरेकेण ग्राह्यत्वादन्यताकृतेः</l>
	<l>वनवन्नास्त्यनैकान्तात्तत्रासम्बद्धता कथम्</l>
      </lg>
      <lg xml:id="VAV.51" n="51">
	<l>साधनं चेन्मयोच्येत युज्येत व्यभिचारिता</l>
	<l>दूषणत्वधिया त्वेतदसम्बद्धत्वमुच्यते</l>
      </lg>
      <lg xml:id="VAV.52" n="52">
	<l>नास्तित्वहेतोरुक्तैषा प्रत्यक्षेण विरुद्धता</l>
	<l>परस्य साधनं ह्यत्र यत्तत्पूर्वमुदाहृतम्</l>
      </lg>
      <lg xml:id="VAV.53" n="53">
	<l>प्रत्यक्षाभासता चात्र नैवास्ति वनबुद्धिवत्</l>
	<l>कस्य चिन्न हि मिथ्यात्वात्सर्वं मिथ्येत्यसङ्गतिः</l>
      </lg>
      <lg xml:id="VAV.54" n="54">
	<l>यथा वनादिबुद्धीनां मिथ्यात्वान्न रसादिधीः</l>
	<l>मिथ्यैवं जातिबुद्धिः स्याद्विशेषो वाभिधीयताम्</l>
      </lg> 
      <lg xml:id="VAV.55" n="55">
	<l>वृक्षेभ्यो व्यतिरेकेण वने यैकमतिर्भवेत्</l>
	<l>दूरत्वदोषात्तत्र स्यादाकृतौ तु न विद्यते</l>
      </lg>
      <lg xml:id="VAV.56" n="56">
	<l>सन्निकृष्टस्य वृक्षेषु बुद्ध्येकत्वं निवर्तते</l>
	<l>केन चित्तु प्रकारेण जातिबुद्धिर्न नश्यति</l>
      </lg>
      <lg xml:id="VAV.57" n="57">
	<l>यैकत्वधीर्विना शब्दात्सैवं तावन्निराकृता</l>
	<l>वनशब्दानुरक्ता तु मध्यस्थस्यापि जायते</l>
      </lg>
      <lg xml:id="VAV.58" n="58">
	<l>मिथ्यात्वकल्पना त्वस्याः प्रत्यक्षादेरसम्भवात्</l>
	<l>जातिः सर्वप्रमाणैस्तु तद्रूपैवावगम्यते</l>
      </lg>
      <lg xml:id="VAV.59" n="59">
	<l>प्रमाणान्तरदृष्टे च पदमर्थे प्रयुज्यते</l>
	<l>तस्माद्दृष्टे प्रयुक्तस्य मिथ्यात्वं स्याद्वनादिषु</l>
      </lg>
      <lg xml:id="VAV.60" n="60">
	<l>के चिन्नित्यं वनैकत्वं शब्दगम्यं समाश्रिताः</l>
	<l>अन्यैः सङ्गत्यभावेऽपि सत्यं तत्स्याद्रसादिवत्</l>
      </lg>
      <lg xml:id="VAV.61" n="61">
	<l>मिथ्यात्वं यदसङ्गत्या तदज्ञाने प्रसज्यते</l>
	<l>ज्ञायमानस्य दोषस्तु न तु कश्चिदसङ्गतेः</l>
      </lg>
      <lg xml:id="VAV.62" n="62">
	<l>प्रमाणान्तरगम्येऽर्थे पदं नित्यं प्रयुज्यते</l>
	<l>धर्मोऽयं न च सर्वेषां पदानामभ्युपेयते</l>
      </lg>
      <lg xml:id="VAV.63" n="63">
	<l>अस्त्येव सङ्गतिश्चात्र वृक्षा हि बहवो वनम्</l>
	<l>ते प्रमाणान्ताज्ज्ञाताः संस्ह्या चैषान्यवस्तुनि</l>
      </lg>
      <lg xml:id="VAV.64" n="64">
	<l>नानेकस्यैकशब्द्यं चेद्, एकशेषवदिष्यताम्</l>
	<l>तत्र संख्याविवृद्धिश्चेद्, अस्तु तन्मात्रवर्जनम्</l>
      </lg>
      <lg xml:id="VAV.65" n="65">
	<l>तस्मात्सामान्यदृष्टेन सिद्धैकत्वस्य सङ्गतिः</l>
	<l>तेनान्यानवगम्यापि संख्या स्यात्सूर्ययानवत्</l>
      </lg>
      <lg xml:id="VAV.66" n="66">
	<l>के चिद्बहुत्वसामान्यमाहुर्वृक्षस्थितं वनम्</l>
	<l>तत्र चैकत्वमस्त्येव, वनत्वं वापि विद्यते</l>
      </lg>
      <lg xml:id="VAV.67" n="67">
	<l>विनाप्येकाश्रयत्वेन यथैवावयवो तथा</l>
	<l>असंयुक्तैरभिव्यक्तिर्दृष्टत्वान्न विरोत्स्यते</l>
      </lg>
      <lg xml:id="VAV.68" n="68">
	<l>अन्यत्रापि च तद्बुद्धेः सामान्यं तदभविष्यति</l>
	<l>यथा च भ्रमणत्वादिभङ्गिष्ववयवेष्वपि</l>
      </lg>
      <lg xml:id="VAV.69" n="69">
	<l>व्यक्तं नानाश्रयत्वेऽपि गृह्यते वनता तथा</l>
	<l>यद्वैककार्यहेतुत्वादेकगोशब्दवद्वनम्</l>
      </lg>
      <lg xml:id="VAV.70" n="70">
	<l>नित्यं ये व्यस्तविज्ञाता वृक्षा नेष्टा हि ते वनम्</l>
	<l>यद्वा लक्षणयैकत्वं देशकालक्रियादिभिः</l>
      </lg>
      <lg xml:id="VAV.71" n="71">
	<l>द्रव्यैकत्वाद्विनापीष्टं पङ्क्तियूथवनादिषु</l>
	<l>वृक्षाणां समुदाये च वनधीर्जायते यथा</l>
      </lg>
      <lg xml:id="VAV.72" n="72">
	<l>नैवं गोसमुदायेऽपि गोत्वधीरुपजायते</l>
	<l>यादृशी वृक्षधीस्तत्र गोत्वधीरपि तादृशी</l>
      </lg>
      <lg xml:id="VAV.73" n="73">
	<l>वनवन्नापृथक्सिद्धेः समुदायत्वकल्पना</l>
	<l>न च सास्नादिसङ्घातस्तद्बुद्ध्यालम्बनं भवेत्</l>
      </lg>
      <lg xml:id="VAV.74" n="74">
	<l>क्षीणेषु पिण्डबुद्ध्यैषु तत्सामान्ये हि गोत्वधीः</l>
	<l>तेनावयव्यभावेऽपि सामान्यं व्यतिरिच्यते</l>
      </lg>
      <lg xml:id="VAV.75" n="75">
	<l>पूर्वोक्तादेव तु न्यायात्सिध्येदत्रावयव्यपि</l>
	<l>तस्याप्यत्यन्तभिन्नत्वं न स्यादवयवैः सह</l>
      </lg>
      <lg xml:id="VAV.76" n="76">
	<l>व्यक्तिभ्यो जातिवच्चैष न निष्कृष्टः प्रतीयते</l>
	<l>कैश्चिदव्यतिरिक्तत्वं कैश्चिच्च व्यतिरिक्तता</l>
      </lg>
      <lg xml:id="VAV.77" n="77">
	<l>दूषिता साधिता वापि न च तत्र बलाबलम्</l>
	<l>कदा चिन्निश्चितं कैश्चित्तस्मान्मध्यस्थता वरम्</l>
      </lg>
      <lg xml:id="VAV.78" n="78">
	<l>ततोऽन्यानन्यते नस्य स्तो न स्तश्चेति कीर्त्त्यते</l>
	<l>तस्माच्चित्रवदेवास्य मृषा स्यादेकरूपता</l>
      </lg>
      <lg xml:id="VAV.79" n="79">
	<l>वस्त्वनेकत्ववादाच्च न सन्दिन्धाप्रमाणता</l>
	<l>ज्ञानं सन्दिह्यते यत्र तत्र न स्यात्प्रमाणता</l>
      </lg>
      <lg xml:id="VAV.80" n="80">
	<l>इहानैकान्तिकं वस्त्वित्येवं ज्ञानं सुनिश्चितम्</l>
	<l>निष्कृष्यावयवान्बुद्ध्या यावयव्यप्रतीतता</l>
      </lg>
      <lg xml:id="VAV.81" n="81">
	<l>बुद्धिस्थत्वाद्विनाशस्य सौलूक्यस्यापि युज्यते</l>
	<l>वृत्तिश्चावयवेष्वस्य व्यासज्यैव प्रतीयते</l>
      </lg>
      <lg xml:id="VAV.82" n="82">
	<l>ततः कार्त्स्न्यादिसम्प्रश्नः प्रत्याख्येयोऽत्र जातिवत्</l>
	<l>सास्नादिगुणहेतुश्चेन्नान्यस्मिन्गोत्वधीर्भवेत्</l>
      </lg>
      <lg xml:id="VAV.83" n="83">
	<l>भिन्न एव हि सास्नादिः पिण्डात्पिण्डान्तरेयतः</l>
	<l>न चावयवसामान्यं परेषामुपपद्यते</l>
      </lg> 
      <lg xml:id="VAV.84" n="84">
	<l>तस्मात्सास्नादितोऽन्येन गोत्वधीरुपजन्यते</l>
	<l>वनान्तरेष या बुद्धिर्वनमित्युपजायते</l>
      </lg>
      <lg xml:id="VAV.85" n="85">
	<l>तस्यास्तदेव वृक्षत्वं ग्राह्यं बह्वाश्रयं विदुः</l>
	<l>एकत्वेऽप्याकृतेर्यद्वद्बहुत्वं व्यक्त्यपेक्षया</l>
      </lg>
      <lg xml:id="VAV.86" n="86">
	<l>बहुत्वे हि तथा व्यक्तेरेकत्वं जात्यपेक्षया</l>
	<l>एकानेकाभिधाने च शब्दा नियतशक्तयः</l>
      </lg>
      <lg xml:id="VAV.87" n="87">
	<l>के चिद्व्यक्तिं त्वसंख्याकां गमयन्त्यम्बरादिषु</l>
	<l>एको व्रीहिः सुनिष्पन्नः इति जातिं स्वसंख्यया</l>
      </lg>
      <lg xml:id="VAV.88" n="88">
	<l>पत्नीसन्नहनादौ तु व्यक्तिमाकृतिसंख्यया</l>
	<l>कपिञ्जलादिजातेस्तु प्रतीतिर्व्यक्तिसंख्यया</l>
      </lg>
      <lg xml:id="VAV.89" n="89">
	<l>व्यक्तिजाती वदन्त्यन्ये द्रव्यावयवसंख्यया</l>
	<l>अस्मानिति यथैकस्मिन्पाशानदितिरित्यपि</l>
      </lg>
      <lg xml:id="VAV.90" n="90">
	<l>तत्र व्रीह्यादिशब्दानां संख्यायोगो यथारुचि</l>
	<l>वनदारादिशब्दास्तु प्रवर्तन्ते व्यवस्थया</l>
      </lg>
      <lg xml:id="VAV.91" n="91">
	<l>जङ्गमे स्थावरे चार्थे यथा यूथवनादयः</l>
	<l>तत्र व्यक्तौ च जातौ च दारादिश्चेत्प्रयुज्यते</l>
      </lg>
      <lg xml:id="VAV.92" n="92">
	<l>व्यक्तेरवयवानां च संख्यामादाय वर्तते</l>
	<l>वनशब्दः पुनर्व्यक्तीर्जातिसंख्याविशेषिताः</l>
      </lg>
      <lg xml:id="VAV.93" n="93">
	<l>बह्वीराहाथ वा जातिं बहुव्यक्तिसमाश्रयाम्</l>
	<l>एवं पङ्क्त्यादिशब्दानां संयोगादि विशेषणम्</l>
      </lg>
      <lg xml:id="VAV.94" n="94">
	<l>सर्वेषां किञ् चिदस्तीति न निरालम्बनैकधीः</l>
	<l>तुल्यं प्रत्यक्षयाऽऽकृत्या वने यत्तदसद्यदि</l>
      </lg>
      <lg xml:id="VAV.95" n="95">
	<l>वृक्षास्तत्र तया तुल्या इति शून्यत्ववादिता</l>
	<l>प्रत्यक्षाभासगम्यत्वाद्वृक्षेभ्योऽन्यत्तु तद्वनम्</l>
      </lg>
      <lg xml:id="VAV.96" n="96">
	<l>नाऽऽकृत्या सह तस्यास्ति स्पर्द्धा प्रत्यक्षगम्यया</l>
	<l>अथाऽऽकृत्या वनं तुल्यं सद्भावेन प्रसज्यते</l>
	<l>जातिपक्षविमोकेन वनसिद्धान्तदूषणम्</l>
      </lg>

      <lg xml:id="VAV.97" n="97">
	<l>इति निगदितमेतल्लोकसिद्धैः पदार्थैर्व्यवहृतिरिह शास्त्रे न स्वतन्त्राभ्युपेतैः</l>
	<l>भवति च जनदृष्ट्या जातिपङ्क्त्यादिभेदो यदि तु न घटतेऽसौ नैव बाधोऽस्ति कश्चित्</l>
      </lg>

    </div>

    <div n="SAP">
      <head>औत्पत्तिकसूत्र सम्बन्धाक्षेपपरिहार (सप्)</head>
      <lg xml:id="SAP.1" n="1">
	<l>भवेतां नाम शब्दार्थौ यावेतावुदितौ त्वया</l>
	<l>यदर्थस्तु प्रयासोऽयं स सम्बन्धो निरूप्यताम्</l>
      </lg>
      <lg xml:id="SAP.2" n="2">
	<l>पूर्वमेवोपदिष्टः सन्सम्बन्धः किन्तु पृच्छ्यते</l>
	<l>स्वरूपाकथनाच्चैतदुत्तरं नोपपद्यते</l>
      </lg>
      <lg xml:id="SAP.3" n="3">
	<l>किमौषधं ज्वरस्येति पृष्टो यदि वदेदिदम्</l>
	<l>येनासौ नश्यतीत्येवं किं तेन कथितं भवेत्</l>
      </lg>
      <lg xml:id="SAP.4" n="4">
	<l>तत्र के चिद्वन्त्येव पूर्वत्रापरितोषतः</l>
	<l>प्रश्नः पुनरुपक्रान्तः सम्बन्धान्तरमिच्छता</l>
      </lg>
      <lg xml:id="SAP.5" n="5">
	<l>यः संज्ञासंज्ञिसम्बन्धः प्रतीत्युत्तरो यतः</l>
	<l>सा चान्यपूर्विका तस्मान्नास्य प्रत्यायनाङ्गता</l>
      </lg>
      <lg xml:id="SAP.6" n="6">
	<l>अजानानोऽपि संज्ञात्वं सम्बन्धान्तरदर्शनात्</l>
	<l>बुद्ध्यतेऽर्थं ततः पश्चात्कश्चित्संज्ञेति मन्यते</l>
      </lg>
      <lg xml:id="SAP.7" n="7">
	<l>तमेवान्योऽविनाभावमत्र सम्बन्धमिच्छति</l>
	<l>न हि तस्माद्विना शब्दे ज्ञाते स्यादर्थबोधनम्</l>
      </lg>
      <lg xml:id="SAP.8" n="8">
	<l>तत्त्वयुक्तम्, न भाष्येऽस्ति तादृक्सम्बन्धकीर्तनम्</l>
	<l>यदि ह्येतावतोच्येत किं नानुक्तः प्रतीयते</l>
      </lg>
      <lg xml:id="SAP.9" n="9">
	<l>प्रयुक्तश्चाविनाभावसंज्ञा लोकात्तु गम्यते</l>
	<l>संज्ञेत्यगम्यमानेऽपि गमकत्वं प्रतीयते</l>
      </lg>
      <lg xml:id="SAP.10" n="10">
	<l>तस्मात्स एव शब्दार्थचिन्ताव्यवहितोऽधुना</l>
	<l>नित्यानित्यविचारार्थं सम्बन्धः स्मार्यते पुनः</l>
      </lg>
      <lg xml:id="SAP.11" n="11">
	<l>यच्छब्दे ज्ञात इत्येवं शक्तिरेवात्र कीर्त्यते</l>
	<l>कर्तृत्वं करणत्वं वा यत्तस्यार्थाभिधां प्रति</l>
      </lg>
      <lg xml:id="SAP.12" n="12">
	<l>स्वतो नैवास्ति शक्तत्वं वाच्यावाचकयोर्मिथः</l>
	<l>प्रतीतिः समयात्पुंसां भवेदक्षिनिकोचवत्</l>
      </lg>
      <lg xml:id="SAP.13" n="13">
	<l>समयः प्रतिमर्त्यं या प्रत्युच्चारणमेव वा</l>
	<l>क्रियते जगदादौ वा सकृदेकेन केन चित्</l>
      </lg> 
      <lg xml:id="SAP.14" n="14">
	<l>प्रत्येकं वापि सम्बन्धो भिद्येतैकोऽथ वा भवेत्</l>
	<l>एकत्वे कृतको न स्याद्, भिन्नश्चेद्भेदधीर्भवेत्</l>
      </lg>
      <lg xml:id="SAP.15" n="15">
	<l>भिन्नत्वे प्रतिसम्बन्धं शक्तिः कल्प्याभिधा प्रति</l>
	<l>एकस्मिन्ज्ञातशक्तौ वा नान्येनार्थमतिर्भवेत्</l>
      </lg>
      <lg xml:id="SAP.16" n="16">
	<l>अथ यो यस्य पुंसः स्यात्स तेन प्रतिपद्यते</l>
	<l>यस्यानेकेन सम्बन्धः कृतस्तस्य कथं भवेत्</l>
      </lg>
      <lg xml:id="SAP.17" n="17">
	<l>एकार्थानां विकल्पश्चेत्, नेतरात्यन्तबाधनात्</l>
	<l>समुच्चयोऽपि नैतेषां व्यवहारेऽवगम्यते</l>
      </lg>
      <lg xml:id="SAP.18" n="18">
	<l>किञ् चिदेवैकमादाय व्यवहारो हि दृश्यते</l>
	<l>बहुभिः कृतसम्बन्धे न चैको गमको भवेत्</l>
      </lg>
      <lg xml:id="SAP.19" n="19">
	<l>शब्दार्थयोरभेदेऽपि पुम्बहुत्वेऽपि कर्तरि</l>
	<l>नायं वेति मतिर्दृष्टा विकल्पोऽतो न युज्यते</l>
      </lg>
      <lg xml:id="SAP.20" n="20">
	<l>गोशब्दे सकृदुक्ते च भिन्नेषु प्रतिपत्तृषु</l>
	<l>विकल्प्यमाने सम्बन्धे कश्चिद्बुध्येत नेतरे</l>
      </lg>
      <lg xml:id="SAP.21" n="21">
	<l>समुच्चयो नृभेदाच्चेत्, न, वक्त्रैक्यादसम्भवात्</l>
	<l>वक्तृश्रोतृधियोर्भेदाद्व्यवहारश्च दुष्यति</l>
      </lg>
      <lg xml:id="SAP.22" n="22">
	<l>वक्तुरन्यो हि सम्बन्धो बुद्धौ श्रोतुस्तथापरः</l>
	<l>श्रोतुः कर्तुं च सम्बन्धं वक्ता कं प्रतिपद्यताम्</l>
      </lg>
      <lg xml:id="SAP.23" n="23">
	<l>पूर्वदृष्टो हि यस्तेन श्रोतुर्नैव करोति तम्</l>
	<l>यं करोति नवं सोऽपि न दृष्टः प्रतिपादकः</l>
      </lg>
      <lg xml:id="SAP.24" n="24">
	<l>सर्वथा श्रोतृसिद्धिश्चेद्, असिद्धं नेतरो वदेत्</l>
	<l>घटादावपि तुल्यं चेत्, न, सामान्यप्रसिद्धितः</l>
      </lg>
      <lg xml:id="SAP.25" n="25">
	<l>यद्यपि ज्ञातसामर्थ्या व्यक्तिः कर्तुं न शक्यते</l>
	<l>क्रियते या न तस्याश्च शक्तिः कार्येऽवधारिता</l>
      </lg>
      <lg xml:id="SAP.26" n="26">
	<l>तथाप्याकृतितः सिद्धा शक्तिरुत्पादनादिषु</l>
	<l>तस्या न चादिमत्तास्ति, सम्बन्धस्त्वादिमांस्तव</l>
      </lg>
      <lg xml:id="SAP.27" n="27">
	<l>यदि तत्रापि सामान्यं नित्यमभ्युपगम्यते</l>
	<l>तथाप्यस्मन्मतं सिद्धम्, न तु द्व्याकारसम्भवः</l>
      </lg>
      <lg xml:id="SAP.28" n="28">
	<l>शक्तिरेव हि सम्बन्धो भेदश्चास्या न विद्यते</l>
	<l>सा हि कार्यानुमेयत्वात्तद्भेदमनुवर्तते</l>
      </lg>
      <lg xml:id="SAP.29" n="29">
	<l>अन्यथानुपपत्त्या च शक्तिसद्भावकल्पनम्</l>
	<l>न चैकयैव सिद्धेऽर्थे बह्वीनां कल्पनेष्यते</l>
      </lg>
      <lg xml:id="SAP.30" n="30">
	<l>सम्बन्धाख्यानकाले च गोशब्दादावुदीरिते</l>
	<l>के चित्सम्बन्धबुद्ध्यार्थं बुद्ध्यन्ते नापरे तथा</l>
      </lg>
      <lg xml:id="SAP.31" n="31">
	<l>तत्र सम्बन्धनास्तित्वे सर्वोऽर्थं नावधारयेत्</l>
	<l>अस्तित्वे सर्वबोधश्चेत्, न कैश्चिदनुपग्रहात्</l>
      </lg>
      <lg xml:id="SAP.32" n="32">
	<l>ज्ञापकत्वाद्धि सम्बन्धः स्वात्मज्ञानमपेक्षते</l>
	<l>तेनासौ विद्यमानोऽपि नागृहीतः प्रकाशकः</l>
      </lg>
      <lg xml:id="SAP.33" n="33">
	<l>विद्यमानस्य चार्थस्य दृष्टमग्रहणं क्व चित्</l>
	<l>न त्वत्यन्तासतोऽस्तित्वं कांश्चित्प्रत्युपपद्यते</l>
      </lg>
      <lg xml:id="SAP.34" n="34">
	<l>विरुद्धौ सदसद्भावौ न स्यातामेकवस्तुनि</l>
	<l>ननु तुल्यं विरोधित्वं ज्ञाताज्ञातत्वयोरपि</l>
      </lg>
      <lg xml:id="SAP.35" n="35">
	<l>ज्ञानं हि पुरुषाधारं तद्भेदान्न विरोत्स्यते</l>
	<l>पुरुषान्तरसंस्थं च नाज्ञानं तेन बाध्यते</l>
      </lg>
      <lg xml:id="SAP.36" n="36">
	<l>सम्बन्धाधारतायां च विरोधः सदसत्त्वयोः</l>
	<l>प्रत्युक्तत्वाच्च भेदस्य तद्वशान्नाविरोधिता</l>
      </lg>
      <lg xml:id="SAP.37" n="37">
	<l>अन्धानन्धसमीपस्थः शुक्लोऽन्धैर्नावगम्यते</l>
	<l>गम्यते चेतरैस्तस्य सदसत्त्वेन तावता</l>
      </lg>
      <lg xml:id="SAP.38" n="38">
	<l>शक्त्यशक्त्योर्नराणां तु भेदात्तत्राविरोधिता</l>
	<l>न ह्यन्यो दर्शनस्यास्ति सम्बन्धाद्धेतुरत्र हि</l>
      </lg>
      <lg xml:id="SAP.39" n="39">
	<l>एवमेवेन्द्रियैस्तुल्यं व्यवहारोपलम्भनम्</l>
	<l>येषां स्यात्तेऽवभोत्स्यन्ते ततोऽर्थं नेतरेऽन्धवत्</l>
      </lg>
      <lg xml:id="SAP.40" n="40">
	<l>आधानवत्सकृश्चैतत्तन्त्रेणोपकरिष्यति</l>
	<l>स्मरणं भेत्स्यते चास्य वह्निप्रणयनादिवत्</l>
      </lg>
      <lg xml:id="SAP.41" n="41">
	<l>सर्वेषामनभिज्ञानां पूर्वपूर्वप्रसिद्धितः</l>
	<l>सिद्धः सम्बन्ध इत्येवं सम्बन्धादिर्न विद्यते</l>
      </lg>
      <lg xml:id="SAP.42" n="42">
	<l>प्रत्युच्चारणनिर्वृत्तिर्भाष्य एव निराकृता</l>
	<l>सर्गादौ च क्रिया नास्ति, तादृक्कालो हि नेष्यते</l>
      </lg> 
      <lg xml:id="SAP.43" n="43">
	<l>यदि त्वादौ जगत्सृष्ट्वा धर्माधर्मौ ससाधनौ</l>
	<l>यथा शब्दार्थसम्बन्धान्वेदान्कश्चित्प्रवर्तयेत्</l>
      </lg>
      <lg xml:id="SAP.44" n="44">
	<l>जगद्धिताय वेदस्य तथा किञ् चिन्न दुष्यति</l>
	<l>सर्वज्ञवत्तु दुस्साधमित्यत्रैतन्न संश्रितम्</l>
      </lg>
      <lg xml:id="SAP.45" n="45">
	<l>यदा सर्वमिदं नासीत्क्वावस्था तत्र गम्यताम्</l>
	<l>प्रजापतेः क्व वा स्थानं किं रूपं च प्रतीयताम्</l>
      </lg>
      <lg xml:id="SAP.46" n="46">
	<l>ज्ञाता च कस्तदा तस्य यो जनान्बोधयिष्यति</l>
	<l>उपलब्धेर्विना चैतत्कथमध्यवसीयताम्</l>
      </lg>
      <lg xml:id="SAP.47" n="47">
	<l>प्रवृत्तिः कथमाद्या च जगतः सम्प्रतीयते</l>
	<l>शरीरादेर्विना चास्य कथमिच्छापि सर्जने</l>
      </lg>
      <lg xml:id="SAP.48" n="48">
	<l>शरीराद्यथ तस्य स्यात्, तस्योत्पत्तिर्न तत्कृता</l>
	<l>तद्वदन्यप्रसङ्गोऽपि, नित्यं यदि तदिष्यते</l>
      </lg>
      <lg xml:id="SAP.49" n="49">
	<l>पृथिव्यादावनुत्पन्ने किम्मयं तत्पुनर्भवेत्</l>
	<l>प्राणिनां प्रायदुःखा च सिसृक्षास्य न युज्यते</l>
      </lg>
      <lg xml:id="SAP.50" n="50">
	<l>साधनं चास्य धर्मादि तदा किञ् चन्न विद्यते</l>
	<l>न च निस्साधनः कर्ता कश्चित्सृजति किञ् चन</l>
      </lg>
      <lg xml:id="SAP.51" n="51">
	<l>नाधारेण विना सृष्टिरूर्णनाभेरपीष्यते</l>
	<l>प्राणिनां भक्षणाच्चापि तस्य लाला प्रवर्त्तते</l>
      </lg>
      <lg xml:id="SAP.52" n="52">
	<l>अभावाच्चानुकम्प्यानां नानुकम्पास्य जायते</l>
	<l>सृजेच्च शुभमेवैकमनुकम्पाप्रयोजितः</l>
      </lg>
      <lg xml:id="SAP.53" n="53">
	<l>अथाशुभाद्विना सृष्टिः स्थितिर्वा नोपपद्यते</l>
	<l>आत्माधीनाभ्युपाये हि भवेत्किं नाम दृष्करम्</l>
      </lg>
      <lg xml:id="SAP.54" n="54">
	<l>तथा चापेक्षमाणस्य स्वातन्त्र्यं प्रतिहन्यते</l>
	<l>जगच्चासृजतस्तस्य किं नामेष्टं न सिध्यति</l>
      </lg>
      <lg xml:id="SAP.55" n="55">
	<l>प्रयोजनमनुद्दिश्य न मन्दोऽपि प्रवर्तते</l>
	<l>एवमेव प्रवृत्तिश्चेच्चैतन्येनास्य किं भवेत्</l>
      </lg>
      <lg xml:id="SAP.56" n="56">
	<l>क्रीडार्थायां प्रवृत्तौ च विहन्येत कृतार्थता</l>
	<l>बहुव्यापारतायां च क्लेशो बहुतरो भवेत्</l>
      </lg>
      <lg xml:id="SAP.57" n="57">
	<l>संहारेच्छापि चैतस्य भवेदप्रत्ययात्पुनः</l>
	<l>न चकैश्चिदसौ ज्ञातुं कादा चिदपि शक्यते</l>
      </lg>
      <lg xml:id="SAP.58" n="58">
	<l>स्वरूपेणोपलब्धेऽपि स्रष्टृत्वं नावगम्यते</l>
	<l>सृष्ट्याद्याः प्रणिनो ये च बुध्यन्तां किं नु ते तदा</l>
      </lg>
      <lg xml:id="SAP.59" n="59">
	<l>कुतो वयमिहोत्पन्नाः इति तावन्न जानते</l>
	<l>प्रागवस्थां च जगतः स्रष्टृत्वं च प्रजापतेः</l>
      </lg>
      <lg xml:id="SAP.60" n="60">
	<l>न च तद्वचनेनैषां प्रतिपत्तिः सुनिश्चिता</l>
	<l>असृष्ट्वापि ह्यसौ ब्रूयादात्मैश्वर्यप्रकाशनात्</l>
      </lg>
      <lg xml:id="SAP.61" n="61">
	<l>एवं वेदोऽपि तत्पूर्वस्तत्सद्भावादिबोधने</l>
	<l>साशङ्को न प्रमाणं स्यात्, नित्यस्य व्यापृतिः कुतः</l>
      </lg>
      <lg xml:id="SAP.62" n="62">
	<l>यदि प्रागप्यसौ तस्मादर्थादासीन्न तेन सः</l>
	<l>सम्बद्ध इति तस्यान्यस्तदर्थोऽन्यप्ररोचना</l>
      </lg>
      <lg xml:id="SAP.63" n="63">
	<l>स्तुतिवाक्यकृतश्चैष जनानां मतिविभ्रमः</l>
	<l>पौर्वापर्यापरामृष्टः शब्दोऽन्यां कुरुते मतिम्</l>
      </lg>
      <lg xml:id="SAP.64" n="64">
	<l>उपाख्यानादिरूपेण वृत्तिर्वेदवदेव नः</l>
	<l>धर्मादौ भारतादीनां भ्रान्तिस्तेभ्योऽप्यतो भवेत्</l>
      </lg>
      <lg xml:id="SAP.65" n="65">
	<l>आख्यानानुपयोगित्वात्तेषु सर्वेषु विद्यते</l>
	<l>स्तुतिनिन्दाश्रयः कश्चिद्वेदस्तच्चोदितोऽपि वा</l>
      </lg>
      <lg xml:id="SAP.66" n="66">
	<l>वेदस्यादिप्रवृत्तौ च नाकृतत्वमतिर्भवेत्</l>
	<l>प्रलयेषु स्थितिश्चास्य साशङ्का स्यात्प्रजापतौ</l>
      </lg>
      <lg xml:id="SAP.67" n="67">
	<l>कर्तृसर्गविनाशानामथानादित्वकल्पना</l>
	<l>सैवं युक्तायथेदानीं भूतानां दृश्यते क्रमात्</l>
      </lg>
      <lg xml:id="SAP.68" n="68">
	<l>प्रलयेऽपि प्रमाणं नः सर्वोच्छेदात्मके न हि</l>
	<l>न च प्रयोजनं तेन स्यात्प्रजापतिकर्मणा</l>
      </lg>
      <lg xml:id="SAP.69" n="69">
	<l>न च कर्मवतां युक्ता स्थितिस्तद्भोगवर्जिता</l>
	<l>कर्मान्तरनिरुद्धं हि फलं न स्यात्क्रियान्तरात्</l>
      </lg>
      <lg xml:id="SAP.70" n="70">
	<l>सर्वेषां तु फलापेतं न स्थानमुपपद्यते</l>
	<l>न चाप्यनुपभोगोऽसौ कस्य चित्कर्मणः फलम्</l>
      </lg>
      <lg xml:id="SAP.71" n="71">
	<l>अशेषकर्मनाशे वा पुनः सृष्टिर्न युज्यते</l>
	<l>कर्माणां वाप्यभिव्यक्तौ किं निमित्तं तदा भवेत्</l>
      </lg> 
      <lg xml:id="SAP.72" n="72">
	<l>ईश्वरेच्छा यदीष्येत, सैव स्याल्लोककारणम्</l>
	<l>ईश्वरेच्छावशित्वे हि निष्फला कर्मकल्पना</l>
      </lg>
      <lg xml:id="SAP.73" n="73">
	<l>न चानिमित्तया युक्तमुत्पत्तुं हीश्वरेच्छया</l>
	<l>यद्वा तस्या निमित्तं यत्तद्भूतानां भविष्यति</l>
      </lg>
      <lg xml:id="SAP.74" n="74">
	<l>सन्निवेशविशिष्टानामुत्पत्तिं यो गृहादिवत्</l>
	<l>साधयेच्चेतनाधिष्ठां देहानां तस्य चोत्तरम्</l>
      </lg>
      <lg xml:id="SAP.75" n="75">
	<l>कस्य चिद्धेतुमात्रत्वं यद्यधिष्ठातृतेष्यते</l>
	<l>कर्मभिः सर्वजीवानां तत्सिद्धेः सिद्धसाधनम्</l>
      </lg>
      <lg xml:id="SAP.76" n="76">
	<l>इच्छापूर्वकपक्षेऽपि, तत्पूर्वत्वेन कर्मणाम्</l>
	<l>इच्छानन्तरसिद्धिस्तु दृष्टान्तेऽपि न विद्यते</l>
      </lg>
      <lg xml:id="SAP.77" n="77">
	<l>अनेकान्तश्च हेतुस्ते तच्छरीरादिना भवेत्</l>
	<l>उत्पत्तिमांश्च तद्देहो देहत्वादस्मदादिवत्</l>
      </lg>
      <lg xml:id="SAP.78" n="78">
	<l>अथ तस्याप्यधिष्ठानं तेनैवेत्यविपक्षता</l>
	<l>अशरीरो ह्यधिष्ठाता नात्मा मुक्तात्मवद्भवेत्</l>
      </lg>
      <lg xml:id="SAP.79" n="79">
	<l>कुम्भकाराद्यधिष्ठानं घटादौ यदि चेष्यते</l>
	<l>नेश्वराधिष्ठितत्वं स्याद्, अस्ति चेत्साध्यहीनता</l>
      </lg>
      <lg xml:id="SAP.80" n="80">
	<l>यथासिद्धे च दृष्टान्ते भवेद्धेतोर्विरुद्धता</l>
	<l>अनीश्वरविनाश्यादिकर्तृमत्त्वं प्रसज्यते</l>
      </lg>
      <lg xml:id="SAP.81" n="81">
	<l>कुलालवच्च नैतस्य व्यापारो यदि कल्पते</l>
	<l>अचेतनः कथं भावस्तदिच्छामनुरुध्यते</l>
      </lg>
      <lg xml:id="SAP.82" n="82">
	<l>तस्मान्न परमाण्वादेरारम्भः स्यात्तदिच्छया</l>
	<l>पुरुषस्य च शुद्धस्य नाशुद्धा विकृतिर्भवेत्</l>
      </lg>
      <lg xml:id="SAP.83" n="83">
	<l>स्वाधीनत्वाच्च धर्मादेस्तेन क्लेशो न युज्यते</l>
	<l>तद्वशेन प्रवृत्तौ वा व्यतिरेकः प्रसज्यते</l>
      </lg>
      <lg xml:id="SAP.84" n="84">
	<l>स्वयं च शुद्धरूपत्वादसत्त्वाच्चान्यवस्तुनः</l>
	<l>स्वप्नादिवदविद्यायाः प्रवृत्तिस्तस्य किं कृता</l>
      </lg>
      <lg xml:id="SAP.85" n="85">
	<l>अन्येनोपप्लवेऽभीष्टे द्वैतवादः प्रसज्यते</l>
	<l>स्वाभाविकीमविद्यां तु नोच्छेत्तुं कश्चिदर्हति</l>
      </lg>
      <lg xml:id="SAP.86" n="86">
	<l>विलक्षणोपपाते हि नश्येत्स्वाभाविकी क्व चित्</l>
	<l>न त्वेकात्माभ्युपायानां हेतुरस्ति विलक्षणः</l>
      </lg>
      <lg xml:id="SAP.87" n="87">
	<l>पुमानकर्ता येषां तु तेषामपि गुणैः क्रिया</l>
	<l>कथमादौ भवेत्, तत्र कर्म तावन्न विद्यते</l>
      </lg>
      <lg xml:id="SAP.88" n="88">
	<l>मिथ्याज्ञानं न त्रास्ति रागद्वेषादयोऽपि वा</l>
	<l>मनोवृत्तिर् हि सर्वेषां न चोत्पन्नं तदा मनः</l>
      </lg>
      <lg xml:id="SAP.89" n="89">
	<l>कर्मणां शक्त्यवस्थानां यैरुक्ता बन्धहेतुता</l>
	<l>सा न युक्ता न कार्यं हि शक्तिस्थात्कारणाद्भवेत्</l>
      </lg>
      <lg xml:id="SAP.90" n="90">
	<l>दधिशक्तिर्न हि क्षीरे दाधिकारम्भमर्हति</l>
	<l>दध्यारम्भस्य सा हेतुस्ततोऽन्या दाधिकस्य तु</l>
      </lg>
      <lg xml:id="SAP.91" n="91">
	<l>कारणाच्छक्त्यवस्थाच्च यदि कार्यं प्रजायते</l>
	<l>बन्धः पुनः प्रसज्येत फले दत्तेऽपि कर्मणा</l>
      </lg>
      <lg xml:id="SAP.92" n="92">
	<l>शक्त्यवस्थत्वमेवेष्टं विनाशेऽपि हि कर्मणाम्</l>
	<l>प्राक्चापि शक्तिसद्भावादनुष्ठानं वृथा भवेत्</l>
      </lg>
      <lg xml:id="SAP.93" n="93">
	<l>शक्त्यवस्थं च रागादि किं नेष्टं बन्धकारणम्</l>
	<l>कर्मादत्तफलत्वाच्चेत्, नाव्यक्तिमपि तद्व्रजेत्</l>
      </lg>
      <lg xml:id="SAP.94" n="94">
	<l>तच्छक्त्यप्रयोगित्वान्न ज्ञानं मोक्षकारणम्</l>
	<l>कर्मशक्त्या न हि ज्ञानं विरोधमुपगच्छति</l>
      </lg>
      <lg xml:id="SAP.95" n="95">
	<l>यद्यप्यज्ञानजन्यत्वं कर्मणामवगम्यते</l>
	<l>रागादिवत्तथाप्येषां न ज्ञानेन निराक्रिया</l>
      </lg>
      <lg xml:id="SAP.96" n="96">
	<l>कर्मक्षयो हि विज्ञानादित्येतच्चाप्रमाणवत्</l>
	<l>फलस्याल्पस्य वा दानं राजपुत्रापराधवत्</l>
      </lg>
      <lg xml:id="SAP.97" n="97">
	<l>अद्यत्वेऽपि हि शक्तिस्थं यदि स्यात्कर्मकारणम्</l>
	<l>ततः प्रधानकालेऽपि युज्यते कारणाभिधा</l>
      </lg>
      <lg xml:id="SAP.98" n="98">
	<l>मनोवृत्तिरिदानीं तु हेतुर्नास्ति च सा तदा</l>
	<l>मनसां सङ्कराच्चापि तदा स्यात्कर्मसङ्करः</l>
      </lg>
      <lg xml:id="SAP.99" n="99">
	<l>गस्मान्नैषोऽधिकाराख्यो बन्धहेतुः प्रकल्पते</l>
	<l>योग्यत्वेऽप्यधिकाराख्ये विप्रयोगो न युज्यते</l>
      </lg>
      <lg xml:id="SAP.100" n="100">
	<l>चैतन्यं योग्यता पुंसः प्रकृतेस्तदनात्मता</l>
	<l>भोक्तृभोग्यत्वयोस्ते च न ताभ्यामपगच्छतः</l>
      </lg> 
      <lg xml:id="SAP.101" n="101">
	<l>उत्पत्तौ कर्मणां चेष्टमज्ञानं कारणं यदि</l>
	<l>तन्नाशात्स्यादनुत्पत्तिस्तेषां न फलोअवर्जनम्</l>
      </lg>
      <lg xml:id="SAP.102" n="102">
	<l>ज्ञानं मोक्षनिमित्तं च गम्यते नेन्द्रियादिना</l>
	<l>न च साङ्ख्यादिविज्ञानान्मोक्षो वेदेन चोद्यते</l>
      </lg>
      <lg xml:id="SAP.103" n="103">
	<l>आत्मा ज्ञातव्य इत्येतन्मोक्षार्थं न च चोदितम्</l>
	<l>कर्मप्रवृत्तिहेतुत्वमात्मज्ञानस्य लक्ष्यते</l>
      </lg>
      <lg xml:id="SAP.104" n="104">
	<l>विज्ञाते चास्य पारार्थ्ये यापि नाम फलश्रुतिः</l>
	<l>सार्थवादो भवेदेव न स्वर्गादेः फलान्तरम्</l>
      </lg>
      <lg xml:id="SAP.105" n="105">
	<l>सुखोपभोगरूपश्च यदि मोक्षः प्रकल्प्यते</l>
	<l>स्वर्ग एव भवेदेष पर्यायेण, क्षयो च सः</l>
      </lg>
      <lg xml:id="SAP.106" n="106">
	<l>न हि कारणवत्किञ् चिदक्षयित्वेन गम्यते</l>
	<l>तस्मात्कर्मक्षयादेव हेत्वभावे न मुच्यते</l>
      </lg>
      <lg xml:id="SAP.107" n="107">
	<l>न ह्यभावात्मकं मुक्त्वा मोक्षनित्यत्वकारणम्</l>
	<l>न च क्रियायाः कस्याश्चिदभावः फलमिष्यते</l>
      </lg>
      <lg xml:id="SAP.108" n="108">
	<l>तत्र ज्ञातात्मतत्त्वानां भोगात्पूर्वक्रियाक्षये</l>
	<l>उत्तरप्रचयासत्त्वाद्देहो नोत्पद्यते पुनः</l>
      </lg>
      <lg xml:id="SAP.109" n="109">
	<l>कर्मजन्योपभोगार्थं शरीरं न प्रवर्तते</l>
	<l>तदभावे न कश्चिद्धि हेतुस्तत्रावतिष्ठते</l>
      </lg>
      <lg xml:id="SAP.110" n="110">
	<l>मोक्षार्थी न प्रवर्तेत तत्र काम्यनिषिद्ध्योः</l>
	<l>नित्यनैमित्तिके कुर्यात्प्रत्यवायजिहासया</l>
      </lg>
      <lg xml:id="SAP.111" n="111">
	<l>प्रार्थ्यमानं फलं ज्ञातं न चानिच्छोर्भविष्यति</l>
	<l>आत्मज्ञे चैतदस्तीति तज्ज्ञानमुपयुज्यते</l>
      </lg>
      <lg xml:id="SAP.112" n="112">
	<l>सर्गप्रलयविज्ञानं समस्तजगदाश्रयम्</l>
	<l>स्वशरीरविदां पुंसां नाधिक्येनोपयुज्यते</l>
      </lg>
      <lg xml:id="SAP.113" n="113">
	<l>तस्मादद्यवदेवात्र सर्गप्रलयकल्पना</l>
	<l>समस्तक्षयजन्मभ्यां न सिध्यत्यप्रमाणिका</l>
      </lg>
      <lg xml:id="SAP.114" n="114">
	<l>सर्वज्ञवन्निषेध्या च स्रष्टुः सद्भावकल्पना</l>
	<l>न च धर्मादृते तस्य भवेल्लोकाद्विशिष्ठता</l>
      </lg>
      <lg xml:id="SAP.115" n="115">
	<l>न चाननुष्ठितो धर्मो नानुष्ठानमृते मतेः</l>
	<l>न च वेदादृते सा स्याद्वेदो न च पदादिभिः</l>
      </lg>
      <lg xml:id="SAP.116" n="116">
	<l>तस्मात्प्रागपि सर्वेऽमी स्रष्टुरासन्पदादयः</l>
	<l>स्यात्तत्पूर्वकता चास्य चैतन्यादस्मदादिवत्</l>
      </lg>
      <lg xml:id="SAP.117" n="117">
	<l>एवं ये युक्तिभिः प्राहुस्तेषां दुर्लभमुत्तरम्</l>
	<l>अनेष्यो व्यवहारोऽयमनादिर्वेदवादिभिः</l>
      </lg>
      <lg xml:id="SAP.118" n="118">
	<l>प्रत्यक्षादावुपक्षीणे योऽनुमानेन डित्थवत्</l>
	<l>सम्बन्धित्वान्नियोक्तारं गवादावपि कल्पयेत्</l>
      </lg>
      <lg xml:id="SAP.119" n="119">
	<l>गवादिशब्दसम्बन्धं सर्वोऽन्यस्मात्प्रपद्यते</l>
	<l>मद्वत्तद्व्यवहारित्वात्तस्यैतत्प्रतिसाधनम्</l>
      </lg>
      <lg xml:id="SAP.120" n="120">
	<l>देवदत्तादिशब्देऽपि प्रसक्तैवमनादिता</l>
	<l>सम्बन्धस्य, बलीयस्त्वाद्दृष्टबाधान्निवर्तते</l>
      </lg>
      <lg xml:id="SAP.121" n="121">
	<l>तत्रापि शक्तिनित्यत्वम्, नियोगस्य त्वनित्यता</l>
	<l>तद्गताच्चाप्यनित्यत्वाच्छक्तौ भ्रान्तिः प्रवर्तते</l>
      </lg>
      <lg xml:id="SAP.122" n="122">
	<l>गवादिषु तु न भ्रान्तिर्नियोगानादिता यतः</l>
	<l>यो यो गृहीतः सर्वस्मात्पूर्वं सम्बन्धदर्शनात्</l>
      </lg>
      <lg xml:id="SAP.123" n="123">
	<l>सिद्धः सम्बन्ध इत्येवं सम्बन्धादिर्न विद्यते</l>
	<l>यदा चाप्तप्रणीतत्वाच्छब्दोऽर्थं प्रतिपादयेत्</l>
      </lg>
      <lg xml:id="SAP.124" n="124">
	<l>न स्वशक्त्या तदाप्तत्वं मितौ न स्मर्यते कथम्</l>
	<l>यथा बौद्धादयो यावद्बुद्धाद्युक्तं न जानते</l>
      </lg>
      <lg xml:id="SAP.125" n="125">
	<l>न तावत्प्रतिपद्यन्ते बोधे वाक्येन सत्यपि</l>
	<l>समये कथ्यमानेऽन्यैरस्मरन्तोऽपि पाणिनिम्</l>
      </lg>
      <lg xml:id="SAP.126" n="126">
	<l>आदैचः प्रतिपद्यन्ते वृद्धिं कर्तुं स्मृतिर्वृथा</l>
	<l>सूत्रस्थः पाणिनिस्तत्र स्वसंज्ञां प्रतिपादयेत्</l>
      </lg>
      <lg xml:id="SAP.127" n="127">
	<l>गौः सास्नादिमतीत्येवं वाक्यं त्वत्र न विद्यते</l>
	<l>असम्बन्धाच्च सर्वेषामेवं कर्तुमसम्भवः</l>
      </lg>
      <lg xml:id="SAP.128" n="128">
	<l>तस्मान्न प्रतिपत्तिः स्यात्कथञ् चित्कर्तृवर्जिता</l>
	<l>दृषार्थव्यवहारत्वाद्वृद्ध्यादौ सम्भवेदपि</l>
      </lg>
      <lg xml:id="SAP.129" n="129">
	<l>धर्माय नियमोऽत्रापि न विना पाणिनेर्भवेत्</l>
	<l>आकारानुगमो यो हि वृद्ध्या स्यादाश्वलायने</l>
      </lg> 
      <lg xml:id="SAP.130" n="130">
	<l>नासावपाणिनीयत्वे साधुरित्यवगम्यते</l>
	<l>दृष्टे भवतु मा वा भूत्कर्तृसम्प्रतिपन्नता</l>
      </lg>
      <lg xml:id="SAP.131" n="131">
	<l>वैदिदो व्यवहारस्तु न कर्तृस्मरणादृते</l>
	<l>बुर्गेषु गवि गोशब्दप्रयोगो गम्यते कथम्</l>
      </lg>
      <lg xml:id="SAP.132" n="132">
	<l>गत्वा चेत्केन चिद्दृष्टः सम्बन्द्धा किं न गच्छति</l>
	<l>ईश्वरत्वादगतिश्चास्य न क्व चित्प्रतिबध्यते</l>
      </lg>
      <lg xml:id="SAP.133" n="133">
	<l>बहूनां कार्यतश्चापि सङ्गानं केन वार्यते</l>
	<l>एकत्र कथितं चापि लोकेनान्यत्र नीयते</l>
      </lg>
      <lg xml:id="SAP.134" n="134">
	<l>वृद्ध्यादिव, अतो व्याख्या द्वितीयैवात्र शोभना</l>
	<l>कांश्चित्प्रसिद्धसम्बन्धानभ्युपेत्य वदेद्यदि</l>
      </lg>
      <lg xml:id="SAP.135" n="135">
	<l>सम्बन्धकरणम्, तत्र के सिद्धा इति दुर्वदम्</l>
	<l>न तावदन्य एवासन् शब्दा इति हि युक्तिमत्</l>
      </lg>
      <lg xml:id="SAP.136" n="136">
	<l>विशेषोऽद्यतनानां च गवादीनां न दृश्यते</l>
	<l>शब्दार्थानादितां मुक्त्वा सम्बन्धानादिकारणम्</l>
      </lg>
      <lg xml:id="SAP.137" n="137">
	<l>न स्यादन्यद्, अतो वेदे सम्बन्धादिर्न विद्यते</l>
	<l>उपायरहितत्वेन सम्बन्धकरणानुमा</l>
      </lg>
      <lg xml:id="SAP.138" n="138">
	<l>अनाख्यानानुमानं तु दृष्टेनैव विरुद्ध्यते</l>
	<l>बुद्धानां दृश्यमाना च प्रतिपत्तिः पुनः पुनः</l>
      </lg>
      <lg xml:id="SAP.139" n="139">
	<l>उपाय इति तद्धानिरसिद्धावगतिं प्रति</l>
	<l>हस्तसंज्ञाद्युपायो हि सिद्धो नाद्यक्रियासु नः</l>
      </lg>
      <lg xml:id="SAP.140" n="140">
	<l>न ह्यसौ ज्ञातसामर्थ्यो विनान्यैर्व्यवहर्तृभिः</l>
	<l>शब्दवृद्धाभिधेयांश्च प्रत्यक्षेणात्र पश्यति</l>
      </lg>
      <lg xml:id="SAP.141" n="141">
	<l>श्रोतुश्च प्रतिपन्नत्वमनुमानेन चेष्टया</l>
	<l>अन्यथाऽऽनुपपत्त्या च बुद्ध्येच्छक्तिं द्वयाश्रिताम्</l>
	<l>अर्थापत्त्यावबुद्ध्यन्ते सम्बन्धं त्रिप्रमाणकम्</l>
      </lg>
    </div>

    <div n="CAP">
      <head>औत्पत्तिकसूत्र चित्राक्षेपपरिहार (चप्)</head>
      <lg xml:id="CAP.1" n="1">
	<l>चित्रादिनिष्फलत्वेऽपि यदुक्तं साधनद्वयम्</l>
	<l>तत्र हेतोरसिद्धत्वमानन्तर्यं ह्यचोदितम्</l>
      </lg>
      <lg xml:id="CAP.2" n="2">
	<l>आनन्तर्यश्रुतिश्चात्र सामार्थ्यादपि नेष्यते</l>
	<l>नाविशेषा फलोत्पत्तिः कर्मणा नोपपद्यते</l>
      </lg>
      <lg xml:id="CAP.3" n="3">
	<l>कर्मणां चापि वैचित्र्याद्देशकालाद्यपेक्षणात्</l>
	<l>कस्य चिच्चार्द्धभुक्तत्वात्कर्मान्यत्प्रतिबध्यते</l>
      </lg>
      <lg xml:id="CAP.4" n="4">
	<l>तेनानन्तर्यनिष्पत्तिः फलस्येहाप्रमाणिका</l>
	<l>प्रत्यक्षादिविसंवादो न शब्दे दोषमासजेत्</l>
      </lg>
      <lg xml:id="CAP.5" n="5">
	<l>आनन्तर्यविसंवादो नाविशेषप्रवर्तिनीम्</l>
	<l>चोदनां बाधितुं शक्तः स्फुटाद्विषयभेदतः</l>
      </lg>
      <lg xml:id="CAP.6" n="6">
	<l>या तु मर्दनसाधर्म्यादानन्तर्याऽऽनुमा कृता</l>
	<l>बाध्यतेऽनुपलब्ध्यासौ समानविषया यतः</l>
      </lg>
      <lg xml:id="CAP.7" n="7">
	<l>दृष्टार्थस्यापि सेवादेरायातमपि सत्फलम्</l>
	<l>उत्पद्यते चिरेणैव प्रतिबन्धेन केन चित्</l>
      </lg>
      <lg xml:id="CAP.8" n="8">
	<l>उप्तमात्रे न हि व्रीहौ फलमुत्पद्यते क्व चित्</l>
	<l>अथाङ्कुरोऽपि तत्र स्यात्, स्वर्गोऽप्यस्तीति गम्यताम्</l>
      </lg>
      <lg xml:id="CAP.9" n="9">
	<l>स्थूलीभूतश्चिरेणैष भोग्यत्वं प्रतिपद्यते</l>
	<l>सर्वस्योत्पद्यमानस्य क्रमः स्वाभाविकः स्थितः</l>
      </lg>
      <lg xml:id="CAP.10" n="10">
	<l>अनन्तरफलत्वं तु चित्रादेर्यदि साध्यते</l>
	<l>ततः स्यात्सिद्धसाध्यत्वमन्यदा न फलं भवेत्</l>
      </lg>
      <lg xml:id="CAP.11" n="11">
	<l>व्यभिचाराच्च सेवादेः पश्वादेः साधनान्तरम्</l>
	<l>किमप्यदृष्टमस्त्येव तत्रान्यन्निष्प्रमाणकम्</l>
      </lg>
      <lg xml:id="CAP.12" n="12">
	<l>ईश्वरेच्छाधिकारादिशब्दलिङ्गादिवर्जनात्</l>
	<l>कृतं कदा चिच्चित्रादिशब्देन त्ववगम्यते</l>
      </lg>
      <lg xml:id="CAP.13" n="13">
	<l>निर्निमित्ता न चोत्पत्तिः, न हि सर्वाप्रमाणता</l>
	<l>बोधयन्न च शब्दोऽत्र प्रामाण्यादतिवर्त्तते</l>
      </lg>
      <lg xml:id="CAP.14" n="14">
	<l>येषां त्विह फलान्येव चित्रादीनीति कल्पना</l>
	<l>निर्निमित्तं फलं तेषां स्यादिहाकृतकर्मणाम्</l>
      </lg>
      <lg xml:id="CAP.15" n="15">
	<l>चित्रादीनां फलं तावत्क्षीणं तत्रैव जन्मनि</l>
	<l>न च स्वर्गफलस्येह कश्चिदंशोऽनुवर्तते</l>
      </lg> 
      <lg xml:id="CAP.16" n="16">
	<l>नैव ह्यन्यफलं कर्म साधयेन्नः फलान्तरम्</l>
	<l>गौतमीयेऽपि तच्छेषस्तस्माच्चित्राद्यपेक्षया</l>
      </lg>
      <lg xml:id="CAP.17" n="17">
	<l>स्वाभाविकत्वे सिद्धे च कर्मानन्तरभाव्यपि</l>
	<l>फलं क्रियानिमित्तत्वं न कथञ् चित्प्रपद्यते</l>
      </lg>
      <lg xml:id="CAP.18" n="18">
	<l>तत्र म्लेच्छादिवत्सर्वे कर्माकृत्वापि वैदिकम्</l>
	<l>पलं लभन्त इत्येवं नष्टा वेदप्रमाणता</l>
      </lg>
      <lg xml:id="CAP.19" n="19">
	<l>अनन्तरं नियोगेन पश्वादि च भवेद्यदि</l>
	<l>प्रत्यक्षफलतैव स्यात्त्रिवृत्पानविरेकवत्</l>
      </lg>
      <lg xml:id="CAP.20" n="20">
	<l>जन्मान्तरानुभूतं च न स्मर्यत इतीदृशम्</l>
	<l>न भाष्यं न च सूत्रं स्यादप्राप्ते शास्त्रमर्थवत्</l>
      </lg>
      <lg xml:id="CAP.21" n="21">
	<l>तस्मात्कालाविशेषेण चोदनार्थो यथा स्थितः</l>
	<l>स तथैवानुगन्तव्यो नाधिको निष्प्रमाणकः</l>
      </lg>
      <lg xml:id="CAP.22" n="22">
	<l>सर्वेषां कर्मवैगुण्यात्फलाभावं वदन्ति ये</l>
	<l>आनन्तर्यमुपेत्यैव ते स्वाभाविकवादिनः</l>
      </lg>
      <lg xml:id="CAP.23" n="23">
	<l>स्वर्गस्यामुष्मिकत्वं तु षष्ठाद्ये स्थापयिष्यते</l>
	<l>पश्वादेर्नियमाभावो योगसिद्धिरितीह तु</l>
      </lg>
      <lg xml:id="CAP.24" n="24">
	<l>यदा कदा चिद्भवदेतदिष्यते फलं हि पश्वादि न साम्परायिकम्</l>
	<l>तथा स्थितस्यैव हि तस्य साधनं विधीयते योऽपि भृशं त्वरान्वितः</l>
      </lg>
      <lg xml:id="CAP.25" n="25">
	<l>साधारणं यत्तु पलं बहूनां स्वभावतस्तादृशं एव चेष्टम्</l>
	<l>सर्वस्य वाऽऽसन्न तयैव काम्यं वृष्ट्यादि तच्चैहिकमेव युक्तम्</l>
      </lg>
      <lg xml:id="CAP.26" n="26">
	<l>कमिपदमविशिष्टं यद्यपि श्रूयते वा भवति फलविशेषी नान्यथा काम्यते हि</l>
	<l>फलति यदि नि सर्व तत्कदा चित्तदैव ध्रुवमपरमभुक्तं कर्म शास्त्रीयमास्ते</l>
      </lg>
    </div>

    <div n="ATV">
      <head>औत्पत्तिकसूत्र आत्मवाद (अत्व्)</head>
      <lg xml:id="ATV.1" n="1">
	<l>साक्षाद्यद्यपि सम्बन्धो नात्मनो यज्ञसाधनैः</l>
	<l>तथापि लक्षणावृत्त्या शरीरद्वारको भवेत्</l>
      </lg>
      <lg xml:id="ATV.2" n="2">
	<l>प्रत्यक्षत्वं च देहस्थं भाक्तमात्मनि कल्पितम्</l>
	<l>आत्मनः स्वर्गयानं वा शरीरस्योपचर्य्यते</l>
      </lg>
      <lg xml:id="ATV.3" n="3">
	<l>नैरात्म्येनात्र चाक्षिप्ताः सर्वा एव हि चोदनाः</l>
	<l>साध्यसाधनसम्बन्धस्तदुक्तो न हि सिद्ध्यति</l>
      </lg>
      <lg xml:id="ATV.4" n="4">
	<l>ता हि कर्तुः फलेनाहुः सम्बन्धं क्वापि जन्मनि</l>
	<l>न च विज्ञानमात्रत्वे भोक्तृकर्तृत्वसम्भवः</l>
      </lg>
      <lg xml:id="ATV.5" n="5">
	<l>शरीरविनिपाताच्च परं नान्यद्यदेष्यते</l>
	<l>अदत्तफलैष्ट्यादौ तदा तद्वचनं मृषा</l>
      </lg>
      <lg xml:id="ATV.6" n="6">
	<l>तस्माद्वेदप्रमाणार्थमात्मात्र प्रतिपाद्यते</l>
	<l>यद्यपि प्रकृतं वाक्यं व्याख्यायेतार्थवादतः</l>
      </lg>
      <lg xml:id="ATV.7" n="7">
	<l>शरीरेन्द्रियबुद्धिभ्यो व्यतिरिक्तत्व्मात्मनः</l>
	<l>नित्यत्वं चेष्यते, शेषं शरीरादि विनश्यते</l>
      </lg>
      <lg xml:id="ATV.8" n="8">
	<l>नित्यः कर्तृत्वभोक्तृत्वे प्रतिपन्नोऽपि सन्यदा</l>
	<l>न कर्मफलसम्बन्धं भोगकालेऽवबुध्यते</l>
      </lg>
      <lg xml:id="ATV.9" n="9">
	<l>मया यत्तु कृतं कर्म तस्येदं भुज्यते फलम्</l>
	<l>शुभाशुभं मयैवेति तदा कोऽस्य रसो भवेत्</l>
      </lg>
      <lg xml:id="ATV.10" n="10">
	<l>अप्रामृश्यमाने हि स्वकर्मप्रत्यये फले</l>
	<l>न विशेषो भवेत्कश्चित्स्वपरात्मोपभोगयोः</l>
      </lg>
      <lg xml:id="ATV.11" n="11">
	<l>कुर्वन्नप्यशुभं कर्म तेनैवं चिन्तयेन्नरः</l>
	<l>न स्मरिष्यामि भोगेऽहमिति नैतद्विवर्जयेत्</l>
      </lg>
      <lg xml:id="ATV.12" n="12">
	<l>तत्र नित्यत्वपक्षेऽपि कृतनाशाकृतागमौ</l>
	<l>फलतस्तुल्यरूपौ चेद्वृथा तत्प्रतिपादनम्</l>
      </lg>
      <lg xml:id="ATV.13" n="13">
	<l>नैष दोषः, न भोगे हि स्मृतिर्न उपयुज्यते</l>
	<l>न प्रवृतिर्निवृत्तिर्वा भोगकाले स्मृतेर्भवेत्</l>
      </lg>
      <lg xml:id="ATV.14" n="14">
	<l>तदङ्गं यः परामर्शस्तदस्तित्वं च मृग्यते</l>
	<l>प्राक्प्रवृत्तेस्तु सोऽस्त्येव विदुषां शास्त्रतः स्फुटः</l>
      </lg>
      <lg xml:id="ATV.15" n="15">
	<l>पश्चादपि च शास्त्रज्ञा विमृशन्त्येव के चन</l>
	<l>तेषामेवाधिकारश्च मा भूदविदुषां तु सः</l>
      </lg>
      <lg xml:id="ATV.16" n="16">
	<l>परामर्शश्च सर्वत्र नास्ति सर्वप्रमाणकः</l>
	<l>न चान्येनापरामृष्टे स्यादन्यस्याप्रमाणता</l>
      </lg>
      <lg xml:id="ATV.17" n="17">
	<l>नावबुध्येत यस्त्वेवं ममास्मात्कर्मणः फलम् </l>
	<l>भविष्यतीत्यविद्वत्त्वाद्दैवादेवात्र न क्रिया</l>
      </lg>
      <lg xml:id="ATV.18" n="18">
	<l>अपरामृश्यमानेऽपि स्वापकाले सुखाश्रये</l>
	<l>सम्भोगे मृदुशय्यादौ प्राक्प्रवृत्तिश्च दृश्यते</l>
      </lg>
      <lg xml:id="ATV.19" n="19">
	<l>भोगकालेऽनुसन्दध्यात्फलं यदि तु कश्चन</l>
	<l>रथादिकर्मवद्यागे शास्त्रं स्यादप्रकल्पकम्</l>
      </lg>
      <lg xml:id="ATV.20" n="20">
	<l>तव नित्यविभुत्वाभ्यामात्मानो निष्क्रिया यदि</l>
	<l>सुखदुःखाविकार्याश्च कीदृशो कर्तृभोक्तृता</l>
      </lg>
      <lg xml:id="ATV.21" n="21">
	<l>अथ कर्तृत्ववेलायां दुःखादेश्चापि जन्मनि</l>
	<l>प्राग्रूपादन्यथात्वं स्यान्नित्यतास्य विरुध्यते</l>
      </lg>
      <lg xml:id="ATV.22" n="22">
	<l>नानित्यशब्दवाच्यत्वमात्मनो विनिवार्यते</l>
	<l>विक्रियामात्रवाचित्वे न ह्युच्छेदोऽस्य तावता</l>
      </lg>
      <lg xml:id="ATV.23" n="23">
	<l>स्यातामत्यन्तनाशेऽस्य कृतनाशाकृतागमौ</l>
	<l>न त्ववस्थान्तरप्राप्तौ लोके बालयुवादिवत्</l>
      </lg>
      <lg xml:id="ATV.24" n="24">
	<l>अवस्थान्तरभाव्येतत्फलं मम शुभाशुभम्</l>
	<l>इति ज्ञात्वानुतिष्ठंश्च विजहच्चेष्टते जनः</l>
      </lg>
      <lg xml:id="ATV.25" n="25">
	<l>अनवस्थान्तरप्राप्तिर्दृश्यते न च कस्य चित्</l>
	<l>अनुच्छेदात्तु नान्यत्वं भोक्तुर्लोकोऽवगच्छति</l>
      </lg>
      <lg xml:id="ATV.26" n="26">
	<l>सुखदुःखाद्यवस्थाश्च गच्छन्नपि नरो मम</l>
	<l>चैतन्यद्रव्यसत्तादिरूपं नैव विमुञ्चति</l>
      </lg>
      <lg xml:id="ATV.27" n="27">
	<l>दुःखिनः सुख्यवस्थायां नश्येयुः सर्व एव ते</l>
	<l>दुःखित्वं चानुवर्तेत विनाशे विक्रियात्मके</l>
      </lg>
      <lg xml:id="ATV.28" n="28">
	<l>तस्मादुभयहानेन व्यावृत्त्यनुगमात्मकः</l>
	<l>पुरुषोऽभ्युपगन्तव्यः कुण्डलादिषु स्वर्णत्वत्</l>
      </lg>
      <lg xml:id="ATV.29" n="29">
	<l>न च कर्तृत्वभोक्तृत्वे पुंसोऽवस्थासमाश्रिते</l>
	<l>तेनावस्थावतस्तत्त्वात्कर्त्तैवाप्नोति तत्फलम्</l>
      </lg>
      <lg xml:id="ATV.30" n="30">
	<l>न चावस्थान्तरोत्पादे पूर्वात्यन्तं विनश्यति</l>
	<l>उत्तरानुगुणत्वात्तु सामान्यात्मनि लीयते</l>
      </lg>
      <lg xml:id="ATV.31" n="31">
	<l>स्वरूपेण ह्यवस्थानामन्योन्यस्य विरोधिता</l>
	<l>अविरुद्धस्तु सर्वासु सामान्यात्मा प्रवर्तते</l>
      </lg>
      <lg xml:id="ATV.32" n="32">
	<l>नैरात्म्यवादपक्षे तु पूर्वमेवावबुध्यते</l>
	<l>मद्विनाशात्फलं नस्यान्मत्तोऽन्यस्याथ वा भवेत्</l>
      </lg>
      <lg xml:id="ATV.33" n="33">
	<l>इति नैव प्रवृत्तिः स्यान्न च वेदप्रमाणता</l>
	<l>जन्मानरेऽभ्युपेतेऽपि ज्ञानमात्रात्मवादिनाम्</l>
      </lg>
      <lg xml:id="ATV.34" n="34">
	<l>ज्ञानानां क्षणिकत्वाद्धि कर्तृभोक्त्रन्यता भवेत्</l>
	<l>निष्क्रियत्वाविभुत्वाभ्यां न च देहान्तराश्रितिः</l>
      </lg>
      <lg xml:id="ATV.35" n="35">
	<l>कर्ता य एव सन्तानो ननु भोक्ता स एव नः</l>
	<l>विज्ञानक्षणभेदस्तु त्वदवस्थान्तरैः समः</l>
      </lg>
      <lg xml:id="ATV.36" n="36">
	<l>कर्तृत्वमेव दुःसाधं दीर्घकालेषु कर्मसु</l>
	<l>सत्सु ज्ञानसहस्त्रेषु कुलकल्पोपमं हि तत्</l>
      </lg>
      <lg xml:id="ATV.37" n="37">
	<l>व्यतिरिक्तो हि सन्तानो यदि नाभ्युपगम्यते</l>
	<l>सन्तानिनामनित्यत्वात्कर्ता कश्चिन्न लभ्यते</l>
      </lg>
      <lg xml:id="ATV.38" n="38">
	<l>भोक्तुरत्यन्तभेदाच्च प्रसज्येताकृतागमः</l>
	<l>कृतनाशं तु न ब्रूमः कृतं नैव हि केन चित्</l>
      </lg>
      <lg xml:id="ATV.39" n="39">
	<l>सन्तानानन्यतायां तु वाचोयुक्त्यन्तरेण ते</l>
	<l>तत्र चोक्तम्, न चावस्तु सन्तानः कर्तृतां व्रजेत्</l>
      </lg>
      <lg xml:id="ATV.40" n="40">
	<l>सन्तानक्षणिकत्वे च तदेव, अक्षणिकस्त्वथ</l>
	<l>सिद्धान्तहानिः, एवं च सोऽपि द्रव्यान्तरं भवेत्</l>
      </lg>
      <lg xml:id="ATV.41" n="41">
	<l>एका चाव्यतिरिक्ता च सन्तानिभ्योऽथ सन्ततिः</l>
	<l>भेदाभेदौ प्रसङ्क्तव्यौ ग्राह्यग्राहकयोर्यथा</l>
      </lg>
      <lg xml:id="ATV.42" n="42">
	<l>तस्मादत्यन्तभेदो वा कथञ् चिद्वापि भिन्नता</l>
	<l>सन्तानस्येत्ययं चात्मा स्याद्वैशेषिकसांख्ययोः</l>
      </lg>
      <lg xml:id="ATV.43" n="43">
	<l>सन्तानोऽयं स एवेति न त्वभेदाद्विना भवेत्</l>
	<l>वायुदोपादिसन्ताने वायुत्वादिर्न भिद्यते</l>
      </lg>
      <lg xml:id="ATV.44" n="44">
	<l>ज्ञानत्वेनाप्यभिन्नत्वं शून्यवादे निराकृतम्</l>
	<l>तथैव कर्मभिर्वेष्टा फलार्थं चित्तवासना</l>
      </lg>
      <lg xml:id="ATV.45" n="45">
	<l>न चात्र वासनाकालं किञ् चिच्चित्तमवस्थितम्</l>
	<l>अवस्तुत्वाच्च सन्तानः कर्मभिनैव वास्यते</l>
      </lg>
      <lg xml:id="ATV.46" n="46">
	<l>तत्पारम्पर्यजातेऽपि भुञ्जाने कर्मणः फलम् </l>
	<l>तादात्म्येन विना स्पष्टौ कृतनाशाकृतागमौ</l>
      </lg>
      <lg xml:id="ATV.47" n="47">
	<l>सन्तानान्तरजेभ्यश्च यो हेतुफलभावतः</l>
	<l>विशेषः सोऽपि दुस्साधः, परिहारो न चानयोः</l>
      </lg>
      <lg xml:id="ATV.48" n="48">
	<l>तस्मिन्नसत्यपि ब्रूयाः परिहारं त्वमन्यथा</l>
	<l>समानपृथिवीवासज्ञानत्वाद्यविशेषतः</l>
      </lg>
      <lg xml:id="ATV.49" n="49">
	<l>समान इति नाप्येतदेकत्वानुगमाद्विना</l>
	<l>तेन यच्चित्तजं तस्य सन्तान इति वो मृषा</l>
      </lg>
      <lg xml:id="ATV.50" n="50">
	<l>न हि यच्छब्दतच्छब्दौ वर्तेते भिन्नवस्तुनि</l>
	<l>तेनैकात्मकतैष्टव्या तत्सन्तानात्मवादिभिः</l>
      </lg>
      <lg xml:id="ATV.51" n="51">
	<l>नन्वन्यत्वं विदन्तोऽपि पुत्रादिफलसिद्धये</l>
	<l>प्रवर्तन्ते यथा तद्वज्ज्ञानसन्तानिनोऽपि नह्</l>
      </lg>
      <lg xml:id="ATV.52" n="52">
	<l>अन्यत्वे च समानेऽपि यथा वंशान्तरोद्भवाः</l>
	<l>न लभन्ते फलं तद्वत्सन्तानान्तरजाः क्षणाः</l>
      </lg>
      <lg xml:id="ATV.53" n="53">
	<l>न तावद्बुद्धिरत्रैवम्, अपि चात्मफलेच्छया</l>
	<l>पुत्रादिभरणे वृत्तिः स्यात्तदप्यत्र नास्ति ते</l>
      </lg>
      <lg xml:id="ATV.54" n="54">
	<l>फलान्तरमनुद्दिश्य न च पुत्रादि बिभ्रति</l>
	<l>विनष्टस्य तु नात्मीयसन्तानभरणात्फलम्</l>
      </lg>
      <lg xml:id="ATV.55" n="55">
	<l>यस्त्वनेनैव मार्गेण फलान्तरमपीच्छति</l>
	<l>स्वसन्तान्यन्तरैर्भोग्यं तत्सन्तानान्युपकारकम्</l>
      </lg>
      <lg xml:id="ATV.56" n="56">
	<l>अनवस्थेदृशी तस्य स्वोपभोगादृते भवेत्</l>
	<l>नैव ह्यन्योऽपि सन्तानी कश्चित्तस्यात्मवन्मतः</l>
      </lg>
      <lg xml:id="ATV.57" n="57">
	<l>यावद्यावच्च दूरस्थे सन्तानिनि फलं भवेत्</l>
	<l>तावत्तावच्च तन्नश्येत्सुतरां विप्रकर्षतः</l>
      </lg>
      <lg xml:id="ATV.58" n="58">
	<l>भरणं यदपत्यानां तिर्यगादिषु दृश्यते</l>
	<l>अज्ञानं शरणं तत्र प्राज्ञानां तु न युज्यते</l>
      </lg>
      <lg xml:id="ATV.59" n="59">
	<l>देहान्तरे च बुद्धीनां सञ्चारो नोपपद्यते</l>
	<l>पूर्वदेहाद्बहिर्भावो न च तासां प्रतीयते</l>
      </lg>
      <lg xml:id="ATV.60" n="60">
	<l>वायुना प्रेर्यमाणं हि ज्वालाद्यन्यत्र सञ्चरेत्</l>
	<l>बुद्धेः कारणदेशात्तु प्रेरणं नास्ति केन चित्</l>
      </lg>
      <lg xml:id="ATV.61" n="61">
	<l>अमूर्तत्वात्स्वयं नासावुत्प्लुत्याऽऽन्यत्र गच्छति</l>
	<l>जीवद्देहेऽपि तेनास्या गमनं नोपपद्यते</l>
      </lg>
      <lg xml:id="ATV.62" n="62">
	<l>अन्तराभवदेहस्तु निषिद्धो विन्ध्यवासिना</l>
	<l>तदस्तित्वे प्रमाणं हि न किञ् चिदवगम्यते</l>
      </lg>
      <lg xml:id="ATV.63" n="63">
	<l>सहसा जायते तच्च सहसैव विनश्यति</l>
	<l>सूक्ष्मरूपादियुक्तं चेत्युत्प्रेक्षामात्रमेव तत्</l>
      </lg>
      <lg xml:id="ATV.64" n="64">
	<l>सत्यपि ज्ञानसञ्चारस्तत्र स्यान्निष्प्रमाणकः</l>
	<l>तेन चान्यशरीरेषु पुनर्निक्षेपकल्पना</l>
      </lg>
      <lg xml:id="ATV.65" n="65">
	<l>कललादिषु विज्ञानमस्तीत्येतच्च साहसम्</l>
	<l>असञ्जातेन्द्रियत्वाद्धि न तत्रार्थोऽवगम्यते</l>
      </lg>
      <lg xml:id="ATV.66" n="66">
	<l>न चार्थावगतेरन्यद्रूपं ज्ञानस्य युज्यते</l>
	<l>मूर्च्छादावपि तेनास्य सद्भावो नोपपद्यते</l>
      </lg>
      <lg xml:id="ATV.67" n="67">
	<l>न चापि शक्तिरूपेण तदा धीरवतिष्ठते</l>
	<l>निराश्रयत्वाच्छक्तीनां स्थितिर्न ह्यवकल्पते</l>
      </lg>
      <lg xml:id="ATV.68" n="68">
	<l>यदि भूतेन्द्रियाधारा ज्ञानशक्तिर्भवेत्ततः</l>
	<l>तच्चैतन्यं प्रसज्येत न च जन्मान्तरं भवेत्</l>
      </lg>
      <lg xml:id="ATV.69" n="69">
	<l>परिणामविवेकाद्यैः शक्त्यभिव्यक्त्यनुग्रहात्</l>
	<l>तेभ्य एव भवेद्बुद्धिर्न बुद्ध्यन्तरपूर्विका</l>
      </lg>
      <lg xml:id="ATV.70" n="70">
	<l>तथैवोत्तरकालेऽपि पूर्वबुद्धेर्यदुच्यते</l>
	<l>बुद्ध्यन्तरप्रसूतत्वं दृष्टान्तोऽत्र न विद्यते</l>
      </lg>
      <lg xml:id="ATV.71" n="71">
	<l>अथाधारविनिर्मुक्ता शक्तिः स्यात्कललादिषु</l>
	<l>पश्चाद्विज्ञानसिद्ध्यर्थमात्मा शक्त्यभिधो भवेत्</l>
      </lg>
      <lg xml:id="ATV.72" n="72">
	<l>शक्त्याधारप्रक्.ल्प्तौ वा नात्मनोऽन्यः प्रकल्प्यते</l>
	<l>ज्वालाबुद्बुदवद्वृत्तिर्न चाधाराद्धियाम्</l>
      </lg>
      <lg xml:id="ATV.73" n="73">
	<l>ज्ञानशक्तिस्वभावोऽतो नित्यः सर्वगतः पुमान्</l>
	<l>देहान्तरक्षमः कल्प्यः सोऽगच्छन्नेव योक्ष्यते</l>
      </lg>
      <lg xml:id="ATV.74" n="74">
	<l>यजमानत्वमप्यात्मा सक्रियत्वात्प्रपद्यते</l>
	<l>न परिस्पन्द एवैकः क्रिया नः कणभोजिवत्</l>
      </lg>
      <lg xml:id="ATV.75" n="75">
	<l>न च स्वसमवेतैव कर्तृभिः क्रियते क्रिया </l>
	<l>क्रिया धात्वर्थमात्रं स्यादन्याधारेऽपि कर्तृता</l>
      </lg>
      <lg xml:id="ATV.76" n="76">
	<l>सत्ताज्ञानादिरूपाणां कर्ता तावत्स्वयं पुमान्</l>
	<l>योऽपि भूतपरिस्पन्दस्तत्राधिष्टानतो भवेत्</l>
      </lg>
      <lg xml:id="ATV.77" n="77">
	<l>तदुद्देशप्रवृत्तेश्च या या देहेन्द्रियैः क्रिया</l>
	<l>क्रियते पुरुषेणैव सा सा सर्वा कृतोच्यते</l>
      </lg>
      <lg xml:id="ATV.78" n="78">
	<l>नैव ह्येषां प्रवृत्तिः स्यात्पुरुषेणापरिग्रहे</l>
	<l>अस्वातन्त्र्यादतो नैषां परिस्पन्देऽपि कर्तृता</l>
      </lg>
      <lg xml:id="ATV.79" n="79">
	<l>तत्कर्मोपार्जितैश्चेतैः क्रियमाणेषु कर्मसु</l>
	<l>कर्तृता यजमानानामृत्विक्परशुकर्मवत्</l>
      </lg>
      <lg xml:id="ATV.80" n="80">
	<l>यथा परिक्रयाम्नानादृत्विग्द्वारा क्रियेष्यते</l>
	<l>गमनादिविधेस्तद्वद्भूतद्वारत्वमाश्रितम्</l>
      </lg>
      <lg xml:id="ATV.81" n="81">
	<l>क्रयो यथात्मनो नास्ति गमनादि तथैव हि</l>
	<l>विधीयते च तेनात्र परद्वारास्य कर्तृता</l>
      </lg>
      <lg xml:id="ATV.82" n="82">
	<l>यथा वा देवदत्तस्य च्छेदने काष्ठसंश्रिते</l>
	<l>कर्तृत्वमेवं पुंसः स्याच्छरीरगमनादिषु</l>
      </lg>
      <lg xml:id="ATV.83" n="83">
	<l>व्यापारान्तरतस्तत्र कर्तृत्वं चेदिहापि नः</l>
	<l>सङ्कल्पसत्त्ववत्त्वाभ्यां पुमानिष्टः प्रयोजकः</l>
      </lg>
      <lg xml:id="ATV.84" n="84">
	<l>साधारण्येन कर्तृत्वं सत्त्ववत्त्वेन कर्मसु</l>
	<l>सङ्कल्पनैः पुनर्भेदात्प्रतिकर्मास्य कर्तृता</l>
      </lg>
      <lg xml:id="ATV.85" n="85">
	<l>न च सर्वत्र तुल्यत्वं स्यात्प्रयोजककर्मणाम्</l>
	<l>चलनेन ह्यसिं योद्धा प्रयुङ्क्ते च्छेदनं प्रति</l>
      </lg>
      <lg xml:id="ATV.86" n="86">
	<l>सेनापतिस्तु वाचैव भृत्यानां विनियोजकः</l>
	<l>राजा सन्निधिमात्रेण विनियुङ्क्ते कदा चन</l>
      </lg>
      <lg xml:id="ATV.87" n="87">
	<l>तस्मादचलतोऽपि स्याच्चलने कर्तृतात्मनः</l>
	<l>यथैवाभिद्यमानस्य देवदत्तस्य भेत्तृता</l>
      </lg>
      <lg xml:id="ATV.88" n="88">
	<l>कर्मान्तरैर्यदादानं स्वव्यापारः स एव वा</l>
	<l>भूतक्रियासु पुंसः स्यात्, तानि भूतान्तरैः पुनः</l>
      </lg>
      <lg xml:id="ATV.89" n="89">
	<l>तानि भूतान्तरेभ्यश्चेत्येवमादिर्न विद्यते</l>
	<l>कर्मक्षयात्त्वनात्मीयैः कृतं कर्म न लिम्पति</l>
      </lg>
      <lg xml:id="ATV.90" n="90">
	<l>अन्वारम्भणमानादावौदुम्बर्यादिवर्त्तिनि</l>
	<l>स्वरूपासम्भवाद्यष्टुः शरीरेणैव कर्तृता</l>
      </lg>
      <lg xml:id="ATV.91" n="91">
	<l>तस्माद्यथाकृतौ शास्त्रं प्रवृत्तं व्यक्तिमाश्रयेत्</l>
	<l>तथा पुंसि प्रवृत्तस्य भूतेन्द्रियसमाश्रयः</l>
      </lg>
      <lg xml:id="ATV.92" n="92">
	<l>परैरभिगतान्पूर्वमात्महेतुन्निरस्यति</l>
	<l>नेत्येतावदवच्छेद्यम्, विधर्माण इमे यतः</l>
      </lg>
      <lg xml:id="ATV.93" n="93">
	<l>अथावस्थान्तरं तत्र तथा मृत्युरपीष्यताम्</l>
      </lg>
      <lg xml:id="ATV.94" n="94">
	<l>एतावनिह भेदः स्याच्छरीरे दृढ एव या</l>
	<l>प्राणाद्यपगतिस्तत्र निमित्तं न प्रतीयते</l>
      </lg>
      <lg xml:id="ATV.95" n="95">
	<l>गुणो द्रव्यविनाशाद्वा विनाशमुपगच्छति</l>
	<l>गुणान्तरोपपाताद्वा तस्मादुत्कृत्य नाश्यते</l>
      </lg>
      <lg xml:id="ATV.96" n="96">
	<l>न तावत्तद्द्वयं मृत्यौ सर्वस्यैवोपलभ्यते</l>
	<l>अविनष्टशरीरस्य प्राणादिश्चापगच्छति</l>
      </lg>
      <lg xml:id="ATV.97" n="97">
	<l>तस्मान्न देहधर्मत्वं प्राणादेरिति गम्यते</l>
	<l>तस्मिन्दृष्टेऽप्यसद्भावात्स्रग्विलेपनगन्धवत्</l>
      </lg>
      <lg xml:id="ATV.98" n="98">
	<l>बहिर्वृत्तित्वमप्यस्ति प्राणादेरिति गम्यते</l>
	<l>परेन्द्रियैः, सुखादिस्तु नान्तरत्वात्प्रतीयते</l>
      </lg>
      <lg xml:id="ATV.99" n="99">
	<l>प्रहृष्टवदनत्वादिलिङ्गगम्यं सदैव हि</l>
	<l>अन्तःस्थितेर्न दृष्टिश्चेत्, पाटितेऽप्यनुपग्रहात्</l>
      </lg>
      <lg xml:id="ATV.100" n="100">
	<l>अन्तःशरीरे रूपादि पाटितस्योपलभ्यते</l>
	<l>न सुखादिः, अगोऽस्यासौ न मनोबुद्धिवद्गुणः</l>
      </lg>
      <lg xml:id="ATV.101" n="101">
	<l>गुणत्वादाश्रितत्वं हि सुखादेः स्याद्रसादिवत्</l>
	<l>य आश्रितः स आत्मा, इति ब्रुवाणस्यैतदुत्तरम्</l>
      </lg>
      <lg xml:id="ATV.102" n="102">
	<l>पुणानां परतन्त्रत्वात्गुणवाननुमीयते</l>
	<l>सिद्धे गुणत्वे तत्त्वस्मान्प्रत्यसिद्धं सुखादिषु</l>
      </lg>
      <lg xml:id="ATV.103" n="103">
	<l>भेदेन किमुपन्यस्ता तुल्यन्यायेच्छया स्मृतिः</l>
	<l>उभयं न ह्यदृष्टेऽर्थे वासनातश्च सिद्ध्यति</l>
      </lg>
      <lg xml:id="ATV.104" n="104">
	<l>उपलब्धिमनाश्रित्य स्मृत्यैवेच्छोपजायते</l>
	<l>उपलब्धिसमानोऽस्याः कर्ता नैकान्ततो भवेत्</l>
      </lg> 
      <lg xml:id="ATV.105" n="105">
	<l>उपलब्ध्यनुसारेण स्मृत्यात्मा पुनरिष्यते</l>
	<l>समानस्तेन कर्तास्ति तदर्थं पुनरुच्यते</l>
      </lg>
      <lg xml:id="ATV.106" n="106">
	<l>तत्रापि तु समानायां सन्ततौ वासना यतः</l>
	<l>तस्मात्सत्यपि भिन्नत्वे स्मरणं व्यवतिष्टते</l>
      </lg>
      <lg xml:id="ATV.107" n="107">
	<l>हेतुष्वेवं परोक्तेषु प्रतिषिद्धेषु सम्प्रति</l>
	<l>अहम्प्रत्ययविज्ञेयः स्वयमात्मोपपाद्यते</l>
      </lg>
      <lg xml:id="ATV.108" n="108">
	<l>अहं यामीत्यहंशब्दः शरीरार्थः प्रयुज्यते</l>
	<l>गन्तृत्वात्तस्य, न ह्यात्मा गमनं प्रतिपद्यते</l>
      </lg>
      <lg xml:id="ATV.109" n="109">
	<l>स्मरणप्रत्यभिज्ञाने भवेतां वासनावशात्</l>
	<l>अन्यार्थविषये, ज्ञातुः प्रत्यभिज्ञा तु दुर्लभा</l>
      </lg>
      <lg xml:id="ATV.110" n="110">
	<l>अहं वेद्मीत्यहं बुद्धिर्ज्ञातारमधिगच्छति</l>
	<l>तत्र स्याद्ज्ञातृविज्ञानं तदाधारोऽथ वा पुमान्</l>
      </lg>
      <lg xml:id="ATV.111" n="111">
	<l>कृतं भूतेन्द्रियाणां च चैतन्यप्रतिषेधनम्</l>
	<l>समस्तव्यस्तसङ्घातविवेकपरिणामिनाम्</l>
      </lg>
      <lg xml:id="ATV.112" n="112">
	<l>साङ्ख्यादिभिः अशुद्धत्वात्सङ्घातात्सन्निवेशतः</l>
	<l>मृतवच्च शरीरत्वाद्भूतत्वाद्बाह्यभूतवत्</l>
      </lg>
      <lg xml:id="ATV.113" n="113">
	<l>चेतनत्वे हि सर्वेषां न सम्बन्धः परस्परम्</l>
	<l>समत्वात्, एकचैतन्येऽन्यस्याङ्गत्वं विरुध्यते</l>
      </lg>
      <lg xml:id="ATV.114" n="114">
	<l>सङ्घातसन्निवेशौ च न स्तः पारार्थ्यवर्जितौ</l>
	<l>भोक्ता च चेतनः कश्चिदस्तीत्यत्राविरुद्धता</l>
      </lg>
      <lg xml:id="ATV.115" n="115">
	<l>यदि स्याद्ज्ञानमात्रं च क्षणिकं ज्ञातृ तत्र वः</l>
	<l>न भवेत्प्रत्यभिज्ञानं पूर्वज्ञातरि सम्प्रति</l>
      </lg>
      <lg xml:id="ATV.116" n="116">
	<l>ज्ञातवानहमेवेदं पुरेदानीं च वेद्म्यहम्</l>
	<l>तस्य ज्ञानक्षणः को नु विषयः परिकल्प्यताम्</l>
      </lg>
      <lg xml:id="ATV.117" n="117">
	<l>पूर्ववृत्ते हि विषये ज्ञातवानिति सम्भवेत्</l>
	<l>जानामीति न सत्यं स्यान्नेदानीं वेत्त्यसौ ततः</l>
      </lg>
      <lg xml:id="ATV.118" n="118">
	<l>यदीदानीन्तनो ग्राह्यो जानामीत्युपपद्यते</l>
	<l>ज्ञातवानित्यदोऽसत्यं नैवाज्ञासीदयं यतः</l>
      </lg>
      <lg xml:id="ATV.119" n="119">
	<l>उभयग्राह्यतां तु द्वयमप्यनृतं भवेत्</l>
	<l>न ह्येतौ ज्ञातवन्तौ वा जानीतो वाधुना पुनः</l>
      </lg>
      <lg xml:id="ATV.120" n="120">
	<l>सन्तानो न च तद्ग्राह्यो द्वैरूप्यस्यासम्भवात्</l>
	<l>ज्ञातवान्न ह्यसौ पूर्वमवस्तुत्वान्न वाधुना</l>
      </lg>
      <lg xml:id="ATV.121" n="121">
	<l>सामान्यं न च किञ् चित्ते ज्ञातृ पूर्वापरक्षणे</l>
	<l>सादृश्यात्प्रत्यभिज्ञा चेन्न स्यादसदृशेषु सा</l>
      </lg>
      <lg xml:id="ATV.122" n="122">
	<l>गामहं ज्ञातवान्पूर्वमश्वं जानाम्यहं पुनः</l>
	<l>अथ ज्ञातृत्वसामान्यं तत्स्याद्देहान्तरेष्वपि</l>
      </lg>
      <lg xml:id="ATV.123" n="123">
	<l>तत्र सर्वेण विज्ञाते भवेदहमिति स्मृतिः</l>
	<l>एकसन्तानजे चापि स इति स्यात्क्षणे मतिः</l>
      </lg>
      <lg xml:id="ATV.124" n="124">
	<l>यथा देहान्तरज्ञाने घटादौ वा बहिः स्थिते</l>
	<l>ज्ञातरि प्रत्यभिज्ञां च वासना कर्तुमर्हति</l>
      </lg>
      <lg xml:id="ATV.125" n="125">
	<l>नातस्मिन्स इति ज्ञानं न ह्यसौ भ्रान्तिकारणम्</l>
	<l>न चाहम्प्रत्ययो भ्रान्तिरिष्टो बाधकवर्जनात्</l>
      </lg>
      <lg xml:id="ATV.126" n="126">
	<l>ज्ञातुरन्यश्च विषयस्तस्य न स्यात्स्वभावतः</l>
	<l>अहं प्रत्ययविज्ञेयो ज्ञाता नः सर्वदैव हि</l>
      </lg>
      <lg xml:id="ATV.127" n="127">
	<l>गुरुः स्थूलः कृशो वाहमिति देहेऽपि या मतिः</l>
	<l>भ्रान्तिः सा भेदरूपं हि गुरु मे तदितीष्यते</l>
      </lg>
      <lg xml:id="ATV.128" n="128">
	<l>इदं ममेदृशं चक्षुर्मनो मे भ्रान्तमित्यपि</l>
	<l>इन्द्रियेष्वपि भेदेन व्यवहारश्च दृश्यते</l>
      </lg>
      <lg xml:id="ATV.129" n="129">
	<l>अज्ञातृत्वस्य सिद्धत्वाद्विरोधाद्भेदवत्यपि</l>
	<l>प्रत्यासत्तिनिमित्तस्तु स्यादभेदमतिर्भ्रमः</l>
      </lg>
      <lg xml:id="ATV.130" n="130">
	<l>ममात्मेति मतिभेदव्यपदेशेन यात्मनः</l>
	<l>तत्रावस्थात्मना भेदं ज्ञानस्याश्रित्य कल्पना</l>
      </lg>
      <lg xml:id="ATV.131" n="131">
	<l>ममेत्येतस्य मुख्यार्थो नात्मनोऽन्यः प्रतीयते</l>
	<l>तेनासौ भेदहेतुः स्याद्, भेदश्च ज्ञानहेतुकः</l>
      </lg>
      <lg xml:id="ATV.132" n="132">
	<l>ये चेहाज्ञातनानात्वास्तेषां देहेष्वहं मतिः</l>
	<l>तत्राप्यात्माभिमानेनेत्यहम्बुद्धिर्ध्रुवात्मनि</l>
      </lg>
      <lg xml:id="ATV.133" n="133">
	<l>ये तु विज्ञातनानात्वास्ते देहेष्वनहंकृताः</l>
	<l>जानाम्यहमितीदं तु ज्ञानं नैव निवर्त्तते</l>
      </lg> 
      <lg xml:id="ATV.134" n="134">
	<l>तन्निवृत्तौ न तेषां स्याद्ध्यानं शिष्योपदेशने</l>
	<l>प्रवृत्तिर्दृश्यते सा च, तेनात्मा तैः प्रतीयते</l>
      </lg>
      <lg xml:id="ATV.135" n="135">
	<l>शास्त्रादवर्धविज्ञाते यद्यहं ज्ञातवानिति</l>
	<l>नावगच्छेत्ततः सर्वः प्रवर्तेतादितः पुनः</l>
      </lg>
      <lg xml:id="ATV.136" n="136">
	<l>तेनास्मात्प्रत्यभिज्ञानात्सर्वलोकावधारितात्</l>
	<l>नैरात्म्यवादबाधः स्यात्, एते च प्रतिहेतवः</l>
      </lg>
      <lg xml:id="ATV.137" n="137">
	<l>ह्यस्तनाहम्मतिग्राह्यो ज्ञाताद्याप्यनुवर्त्तते</l>
	<l>अहंप्रत्ययगम्यत्वादिदानीन्तबोद्धृवत्</l>
      </lg>
      <lg xml:id="ATV.138" n="138">
	<l>एष वा ह्यो भवेज्ज्ञाता ज्ञातृत्वात्ततेव वा</l>
	<l>ह्यस्तनज्ञातृवत्, तेषां प्रत्ययानां च साध्यता</l>
      </lg>
      <lg xml:id="ATV.139" n="139">
	<l>एकसन्तानसम्बन्धिज्ञात्रहम्प्रत्ययत्वतः</l>
	<l>ह्यस्तनाद्यतनाः सर्वे तुल्यार्थश्चैकबुद्धिवत्</l>
      </lg>
      <lg xml:id="ATV.140" n="140">
	<l>वेदादेवात्मनास्तित्वं यो नाम प्रतिपद्यते</l>
	<l>विरोधं वात्मना ब्रूयात्तं प्रति ब्राह्मणाभिधा</l>
      </lg>
      <lg xml:id="ATV.141" n="141">
	<l>अन्यथानुपपत्तेश्च विधिनात्मन्यपेक्षिते</l>
	<l>अस्तित्वद्योतनादेतैरर्थाक्षिप्तसमर्थनम्</l>
      </lg>
      <lg xml:id="ATV.142" n="142">
	<l>शान्तायां वाच्यशक्तायामात्मा केन प्रकाश्यते</l>
	<l>आत्मनैव प्रकाश्योऽयमात्मा ज्योतिरितीरितम्</l>
      </lg>
      <lg xml:id="ATV.143" n="143">
	<l>अग्राह्य इति सामान्यात्सर्वेणेति प्रतीयते</l>
	<l>आत्मज्योतिष्ट्ववचनात्परैरित्यवतिष्ठते</l>
      </lg>
      <lg xml:id="ATV.144" n="144">
	<l>अर्थादेवार्थबुद्धिर्या सा शुद्धैवोपमोच्यते</l>
	<l>सादृश्यबोधनं शब्दैरुपमानागमौ पुनः</l>
      </lg>
      <lg xml:id="ATV.145" n="145">
	<l>आत्मज्ञानाविनाभूतदृष्टचेष्टानिरूपणात्</l>
	<l>परेषामात्मविज्ञानमनुमानादुदाहृतम्</l>
      </lg>
      <lg xml:id="ATV.146" n="146">
	<l>सदसन्नाश्यनाशात्मपरिकीर्तनमूढया</l>
	<l>चोदितः पूर्वपक्षोऽयमिति सिद्धान्तमब्रवीत्</l>
      </lg>
      <lg xml:id="ATV.147" n="147">
	<l>अविनाशी स्वरूपेण पुरुषो या तु नाशिता</l>
	<l>मात्राणां साऽऽधिकाराणाम्, भूतादीनामसंज्ञिता</l>
      </lg>
      <lg xml:id="ATV.148" n="148">
	<l>इत्याह नास्ति क्यनिराकरिष्णुरात्मास्तितां भाष्यकृदत्र युक्त्या</l>
	<l>दृढत्वमेतद्विषयश्च बोधः प्रयाति वेदान्तनिषेवणेन</l>
      </lg>
    </div>

    <div n="SNA">
      <head>शब्दनित्यताधिकरण (स्न)</head>
      <lg xml:id="SNA.1" n="1">
	<l>यद्यनित्यत्वपक्षेऽपि शब्दादर्थोऽवगम्यते</l>
	<l>अनादिर्व्यवहारश्च नित्यत्वं किं नु साध्यते</l>
      </lg>
      <lg xml:id="SNA.2" n="2">
	<l>सत्यमिच्छन्ति तेऽप्येवं न्यायस्तत्र परीक्ष्यते</l>
	<l>न पराभ्युपगत्यैव प्रामाण्यमवतिष्ठते</l>
      </lg>
      <lg xml:id="SNA.3" n="3">
	<l>यदा हि क्षणिकः शब्दो न शक्तोऽर्थावधारणे</l>
	<l>युक्त्यावधार्यते तत्र निर्मला वेदधीर्भवेत्</l>
      </lg>
      <lg xml:id="SNA.4" n="4">
	<l>निर्मूलैरपि विज्ञानैर्दृष्टार्थेषु भवेद्गतिः</l>
	<l>श्रुतिमात्राश्रयत्वात्तु धर्मो दौःस्थित्यमाश्रितः</l>
      </lg>
      <lg xml:id="SNA.5" n="5">
	<l>अनादिव्यवहारत्वमादिमद्वस्तुसंश्रयम्</l>
	<l>प्रत्याख्येयम्, घटत्वादिजातौ व्यक्तिभ्रमो हि सः</l>
      </lg>
      <lg xml:id="SNA.6" n="6">
	<l>स्थिते कूटस्थनित्यत्वे व्यवहारस्य नित्यता</l>
	<l>कूटस्थेन विनैतेन न तस्यालम्बनं भवेत्</l>
      </lg>
      <lg xml:id="SNA.7" n="7">
	<l>प्रसिद्धत्वादृते सर्वो व्यवहारो हि नेष्यते</l>
	<l>तस्माद्वेदप्रमाणार्थं नित्यत्वमिह साध्यते</l>
      </lg>
      <lg xml:id="SNA.8" n="8">
	<l>परस्पराविनाभावादनित्यकृतकत्वयोः</l>
	<l>कारणं द्वयसिद्ध्यर्थं किञ् चित्कस्य चिदुच्यते</l>
      </lg>
      <lg xml:id="SNA.9" n="9">
	<l>नानादेशावगम्यत्वाद्युगपत्तुल्यबुद्धिभिः</l>
	<l>अस्माभिः, कृतकः शब्दो भवेदक्षरलेख्यवत्</l>
      </lg>
      <lg xml:id="SNA.10" n="10">
	<l>यौगपद्योपलम्भाद्वा भेदो भेदाच्च कार्यता</l>
	<l>अविभुत्वे हि युगपन्नैको नानावगम्यते</l>
      </lg>
      <lg xml:id="SNA.11" n="11">
	<l>कार्त्येन चावगम्यत्वादेकदेशे घटादिवत्</l>
	<l>शब्दस्याविभूता तस्मादन्यतास्य मुखान्तरे</l>
      </lg>
      <lg xml:id="SNA.12" n="12">
	<l>एकः सन्नेकदेशस्थो यदैकेन प्रयुज्यते</l>
	<l>तदा वक्त्रन्तरे न स्यादेकवक्तृमुखादिवत्</l>
      </lg>
      <lg xml:id="SNA.13" n="13">
	<l>कार्यत्वे स्यात्क्रियाभेदात्फलभेदः प्रतिक्रियम्</l>
	<l>तेनैकबुद्धिः सादृश्यात्स्फुटेऽन्यत्वेऽवकल्पते</l>
      </lg>
      <lg xml:id="SNA.14" n="14">
	<l>नित्यत्वे त्वेकबुद्धेः स्यान्न किञ् चिद्भ्रान्तिकारणम्</l>
	<l>कामं देशा इति न्यायात्तच्चैकत्वं विरुद्ध्यते</l>
      </lg>
      <lg xml:id="SNA.15" n="15">
	<l>न च व्यञ्जकभेदेन देशभेदोपलम्भनम्</l>
	<l>प्रदीपैर्भिन्नदेशस्थैर्न भिन्नो व्यज्यते घटः</l>
      </lg>
      <lg xml:id="SNA.16" n="16">
	<l>व्योमानवयवं चैषां ध्वनीनामाश्रयो मतम्</l>
	<l>सव्यङ्ग्यानामतः सर्वैर्व्यक्तिरेकत्र ते भवेत्</l>
      </lg>
      <lg xml:id="SNA.17" n="17">
	<l>वस्त्वन्तरविकार्यत्वात्स्मृतिसादृश्यसाधितात्</l>
	<l>इकारादेरनित्यत्वं दधिक्षीरगुडादिवत्</l>
      </lg>
      <lg xml:id="SNA.18" n="18">
	<l>हेतुवृद्ध्यनुसारित्वात्कार्यतास्य घटादिवत्</l>
	<l>न हि दीपसहस्रेऽपि व्यञ्जके वर्द्धते घटः</l>
      </lg>
      <lg xml:id="SNA.19" n="19">
	<l>अनैकान्तिकता तावद्धेतूनामिह कथ्यते</l>
	<l>प्रयत्नानन्तरा दृष्टिर्नित्येऽपि न विरुद्ध्यते</l>
      </lg>
      <lg xml:id="SNA.20" n="20">
	<l>तस्मात्तत्रैव दृष्टत्वादन्यत्रादृष्टकल्पना</l>
	<l>प्रागूर्ध्वानुपलब्धो चेद्धेतुत्वेन विवक्षिते</l>
      </lg>
      <lg xml:id="SNA.21" n="21">
	<l>जात्यौलूक्यस्य, सांख्यस्य चैतन्येनात्मवर्तिना</l>
	<l>शाक्यस्यापि त्वनैकान्तः क्षणिकव्यतिरेकिभिः</l>
      </lg>
      <lg xml:id="SNA.22" n="22">
	<l>प्रतिसंख्याप्रतिसंख्यानिरोधव्योमभिस्त्रिभिः</l>
	<l>बुद्धिपूर्वं विनाशे हि प्रतिसंख्यानिरोधधीः</l>
      </lg>
      <lg xml:id="SNA.23" n="23">
	<l>अबुद्धिपूर्वकस्तेषां निरोधोऽप्रतिसंख्यया</l>
	<l>तौ च द्वावप्यनाशित्वादिष्टावकृतकावपि</l>
      </lg>
      <lg xml:id="SNA.24" n="24">
	<l>आहुः स्वभावसिद्धं हि ते विनाशमहेतुकम्</l>
	<l>हेतुर्यस्य विनाशोऽपि तस्य दृष्टोऽङ्कुरादिवत्</l>
      </lg>
      <lg xml:id="SNA.25" n="25">
	<l>विनाशस्य विनाशस्तु नास्ति तस्मादकृत्रिमः</l>
	<l>भवति ह्यग्निसम्बन्धात्काष्टादङ्गारसन्ततिः</l>
      </lg>
      <lg xml:id="SNA.26" n="26">
	<l>मुद्गरादिहताच्चापि कपालं जायत्ते घटात्</l>
	<l>स्वाभाविको विनाशस्तु जातमात्रप्रतिष्टितः</l>
      </lg>
      <lg xml:id="SNA.27" n="27">
	<l>सूक्ष्मः सदृशसन्तानदृत्तेरनुपलक्षितः</l>
	<l>यदा विलक्षणो हेतुः पतेत्सदृशसन्ततौ</l>
      </lg>
      <lg xml:id="SNA.28" n="28">
	<l>विलक्षणेन कार्येण स्थूलोऽभिव्यज्यते तदा </l>
	<l>तेनासदृशसन्तानो हेतोः सञ्जायते यतः</l>
      </lg>
      <lg xml:id="SNA.29" n="29">
	<l>तेनैवाक्रियमाणोऽपि नाशोऽभिव्यज्यते स्फूटः</l>
	<l>स मुद्गरप्रहारादिप्रयत्नानन्तरीयकः</l>
      </lg>
      <lg xml:id="SNA.30" n="30">
	<l>यस्मादकृतको दृष्टो, हेतुः स्याद्व्यभिचार्यतः</l>
	<l>आकाशमपि नित्यं सद्यदा भूमिजलावृतम्</l>
      </lg>
      <lg xml:id="SNA.31" n="31">
	<l>व्यज्यते तदपोहेन स्वननोत्सेचनादिभिः</l>
	<l>प्रयत्नानन्तरं ज्ञानं तदा तत्रापि दृश्यते</l>
      </lg>
      <lg xml:id="SNA.32" n="32">
	<l>तेनानैकान्तिको हेतुर्यदुक्तं तत्र दर्शनात्</l>
	<l>अथ स्थगितमप्येतदस्त्येवेत्यनुमीयते</l>
      </lg>
      <lg xml:id="SNA.33" n="33">
	<l>तिरोहितानभिव्यक्तेः शब्दबुद्धिप्रबन्धवत्</l>
	<l>शब्दस्यैवानवस्थानादिति हेतुं वदेद्यदि</l>
      </lg>
      <lg xml:id="SNA.34" n="34">
	<l>अस्थानादित्ययं हेतुस्तदानैकान्तिको भवेत्</l>
	<l>आकाशधीप्रबन्धो हि तदा तस्मिन्न तिष्टति</l>
      </lg>
      <lg xml:id="SNA.35" n="35">
	<l>तिरोहितानभिव्यक्तेः शब्दबुद्धिप्रबन्धवत्</l>
	<l>शब्दस्यैवानवस्थनादिति हेतुं वदेद्यदि</l>
      </lg>
      <lg xml:id="SNA.36" n="36">
	<l>असिद्ध एव वक्तव्यस्ततोऽभिव्यक्तिवादिना</l>
	<l>तद्व्यापारकृतत्वेऽपि व्यङ्ग्यैर्मूलोदकादिभिः</l>
      </lg>
      <lg xml:id="SNA.37" n="37">
	<l>कुतकत्वेऽपी तेषां हि नोत्पत्तिः खननादिना</l>
	<l>न चाच्चारणतोऽन्यास्ति शब्दस्योत्पादिका क्रिया</l>
      </lg>
      <lg xml:id="SNA.38" n="38">
	<l>निबन्धर्यसतीत्येवं विशिष्टेऽपि, तथैव नः</l>
	<l>अबन्धाः स्युर्यदितेषामबोधो हेत्वभावतः</l>
      </lg>
      <lg xml:id="SNA.39" n="39">
	<l>व्यञ्जकाभावतः शब्देऽप्यबोधो बधिरादिवत्</l>
	<l>तस्यैव वा निबन्धृत्वे भवेद्धेतोरसिद्धता</l>
      </lg>
      <lg xml:id="SNA.40" n="40">
	<l>अथ पूर्वापरासत्त्वं हितुस्तत्राप्यसिद्धता</l>
	<l>सन्नेव साधानाभावाच्छब्दो नैवोपलभ्यते</l>
      </lg>
      <lg xml:id="SNA.41" n="41">
	<l>क्षणिकं साधनं चास्य बुद्धिरप्यनुवर्तते</l>
	<l>मेघान्धकारशर्वर्या विद्युज्जनितदृष्टिवत्</l>
      </lg>
      <lg xml:id="SNA.42" n="42">
	<l>यथा घटादेर्दीपादिरभिव्यञ्जक इष्यते</l>
	<l>चक्षुषोऽनुग्रहादेवं ध्वनिः स्याच्छ्रीत्रसंस्कृतेः</l>
      </lg>
      <lg xml:id="SNA.43" n="43">
	<l>न च पर्यनुयोगोऽत्र केनाकारेण संस्कृतिः</l>
	<l>उत्पत्तावपि तुल्यत्वाच्छक्तिस्तत्राप्यतीन्द्रिया</l>
      </lg>
      <lg xml:id="SNA.44" n="44">
	<l>नित्यं कार्यानुमेया च शक्तिः किमनुयुज्यते</l>
	<l>तद्भावभावितामात्रं प्रमाणं तत्र गम्यते</l>
      </lg>
      <lg xml:id="SNA.45" n="45">
	<l>अतोऽतीन्द्रिययैवेते शक्त्या शक्तिमतीन्द्रियाम्</l>
	<l>इन्द्रियस्यादधानाः स्युः शब्दाभिव्यक्तिहेतवः</l>
      </lg>
      <lg xml:id="SNA.46" n="46">
	<l>व्य्ञ्जको नान्यजातिश्चेत्, श्रोत्रं शब्द्स्य ते कथम्</l>
	<l>पार्थिवानां घटादीनां प्रदोपादिश्च तैजसः</l>
      </lg>
      <lg xml:id="SNA.47" n="47">
	<l>आत्मादिसम्प्रयोगे च कार्यैः स्यात्तुल्यजातिता</l>
	<l>जातिर्या का चिदिष्टा चेत्सा नोऽत्रापि भविष्यति</l>
      </lg>
      <lg xml:id="SNA.48" n="48">
	<l>उपलब्धिनिमित्ताच्च नान्यद्व्यञ्जकमुच्यते</l>
	<l>तस्माद्यथोपलब्धत्वात्स जातिव्यञ्जको भवेत्</l>
      </lg>
      <lg xml:id="SNA.49" n="49">
	<l>तथा तदविनाभावाद्विजातीयो भविष्यति</l>
	<l>वायवीयानभिज्ञत्वात्ताल्वादिस्थाभिमानतः</l>
      </lg>
      <lg xml:id="SNA.50" n="50">
	<l>अनभिव्यञ्जकत्वार्थमाहोपरतयोरपि</l>
	<l>वायवीरधियैवोक्तं न नूनमिति चोत्तरम्</l>
      </lg>
      <lg xml:id="SNA.51" n="51">
	<l>अभिघातवचस्तः प्रागेवं गूढधियावुभौ</l>
	<l>यदि शब्दमितीहापि त्रेधाभिव्यक्तिसम्भवः</l>
      </lg>
      <lg xml:id="SNA.52" n="52">
	<l>सा हि स्याच्छब्दसंस्कारादिन्द्रियस्योभयस्य वा</l>
	<l>तत्र सर्वैः प्रतीयेत शब्दः संस्क्रियते यदि</l>
      </lg>
      <lg xml:id="SNA.53" n="53">
	<l>निर्भागस्य विभोर्न स्यादेकदेशे हि संस्क्रिया</l>
	<l>न चास्याधारभेदेन संस्कारनियमो भवेत्</l>
      </lg>
      <lg xml:id="SNA.54" n="54">
	<l>यतः शब्दो निराधारो व्योमात्मादिवदेव च</l>
	<l>अथाप्याकाशमाधारस्तत्रानवयवेऽसति</l>
      </lg>
      <lg xml:id="SNA.55" n="55">
	<l>न स्यात्प्रदेशसंस्कारः, कृत्स्नशब्दमतेरपि</l>
	<l>न हि सामस्त्यरूपेण यावद्व्योम व्यवस्थितः</l>
      </lg>
      <lg xml:id="SNA.56" n="56">
	<l>शक्त्यते सकलो बोद्धुमेकदेशेन संस्कृतः</l>
	<l>आकाशश्रोत्रपक्षे च विभुत्वात्प्राप्तितुल्यता</l>
      </lg>
      <lg xml:id="SNA.57" n="57">
	<l>दूरभावेऽपि शब्दानामिति ज्ञानं प्रसज्यते </l>
	<l>श्रोत्रस्य चैवमेकत्वं सर्वप्राणभृतां भवेत्</l>
      </lg>
      <lg xml:id="SNA.58" n="58">
	<l>तेनैकश्रुतिवेलायां शृणुयुः सर्व एव ते</l>
	<l>तस्यानवयवत्वाच्च न धर्माधर्मसंस्कृतः</l>
      </lg>
      <lg xml:id="SNA.59" n="59">
	<l>नभोदेशो भवेच्छ्रोत्रं व्यवस्थाद्वयसिद्धयते</l>
	<l>वैशेषिकादिसिद्धान्तेष्वेवं तावत्प्रसज्यते</l>
      </lg>
      <lg xml:id="SNA.60" n="60">
	<l>कापिलेऽपि विभुत्वेन श्रोत्रादेरियमेव दिक्</l>
	<l>सकृच्च संस्कृतं श्रोत्रं सर्वशब्दान्प्रबोधयेत्</l>
      </lg>
      <lg xml:id="SNA.61" n="61">
	<l>घटायोन्मीलितं चक्षुः पटं न हि न बुध्यते</l>
	<l>एतदेव प्रसङ्क्तव्यं विषयस्यापि संस्कृतौ</l>
      </lg>
      <lg xml:id="SNA.62" n="62">
	<l>समानदेशवर्तित्वात्संस्कारोऽप्यविशेषतः</l>
	<l>स्थिरवाय्वपनीत्या च संस्कारोऽस्य भवन्भवेत्</l>
      </lg>
      <lg xml:id="SNA.63" n="63">
	<l>दृष्टं वावरणापाये तद्देशान्योपलम्भनम्</l>
	<l>संस्कृतासंस्कृतत्वे च शब्दैकत्वे न सिद्ध्यतः</l>
      </lg>
      <lg xml:id="SNA.64" n="64">
	<l>एकावस्थाभ्युपेतो वा सर्वैर्ज्ञायेत वा न वा</l>
	<l>प्रत्येकाभिहिता दोषाः स्युर्द्वयोरपि संस्कृतौ</l>
      </lg>
      <lg xml:id="SNA.65" n="65">
	<l>तेन प्रादेशिकं ज्ञानं न कृतत्वाद्विना भवेद्</l>
	<l>उत्तरं श्रोत्रसंस्काराद्भाष्यकारेण वर्णितम्</l>
      </lg>
      <lg xml:id="SNA.66" n="66">
	<l>तद्भेदात् श्रुतिभेदश्च प्रतिश्रोतृ व्यवस्थितः</l>
	<l>नावश्यं श्रोत्रमाकाशमस्माभिश्चाभ्युपेयते</l>
      </lg>
      <lg xml:id="SNA.67" n="67">
	<l>न चानवयवं व्योम जैनसांख्यनिषेधतः</l>
	<l>तेनाकाशैकदेशो वा यद्वा वस्त्वन्तरं भवेत्</l>
      </lg>
      <lg xml:id="SNA.68" n="68">
	<l>कार्यार्थापत्तिगम्यं न ः श्रोत्रं प्रतिनरं स्थिरम्</l>
	<l>यद्यपि व्यापि चैकं च तथापि ध्वनिसंस्कृतिः</l>
      </lg>
      <lg xml:id="SNA.69" n="69">
	<l>अधिष्ठानेषु सा यस्य तच्छब्दं प्रतिपत्स्यते</l>
	<l>अथापीन्द्रियसंस्कारः सोऽप्यधिष्ठानदेशतः</l>
      </lg>
      <lg xml:id="SNA.70" n="70">
	<l>शब्दं न श्रोष्यति श्रोत्रं तेनासंस्कृतशष्कुलि</l>
	<l>अप्राप्तकर्णदेशत्वाद्ध्वनेर्न श्रोत्रसंस्क्रिया</l>
      </lg>
      <lg xml:id="SNA.71" n="71">
	<l>अतोऽधिष्ठानभेदेन संस्कारनियमस्थितिः</l>
	<l>नन्वेकस्मिन्नधिष्ठाने लब्धसंस्कारमिन्द्रियम्</l>
      </lg>
      <lg xml:id="SNA.72" n="72">
	<l>बोधकं सर्वदेहेषु स्यादेकेन्द्रियवादिनः</l>
	<l>पुंसा देहप्रदेशेषु विज्ञानोत्पत्तिरिष्यते</l>
      </lg>
      <lg xml:id="SNA.73" n="73">
	<l>तेन प्रधानवैदेश्याद्विगुणा सा तु संस्कृतिः</l>
	<l>निष्प्रदेशोऽपि चात्मा नः कार्त्स्न्येन च विदन्नपि</l>
      </lg>
      <lg xml:id="SNA.74" n="74">
	<l>शरीर एव गृह्णातीत्येवमुक्ते न दृष्यति</l>
	<l>एकत्वेऽपि यथाकाशं द्रव्यैः सावयवैः पृथक्</l>
      </lg>
      <lg xml:id="SNA.75" n="75">
	<l>संसर्गभेदं लभते संस्कारासंस्कृतो तथा</l>
	<l>व्योम्नोऽनवयवव्याप्तिसद्भावेऽपि भुविष्ठितान्</l>
      </lg>
      <lg xml:id="SNA.76" n="76">
	<l>द्व्याश्रयत्वं न संसर्गो घटादीननुरुध्यते</l>
	<l>बाधिर्यादिव्यवस्थानमनेनैव च हेतुना</l>
      </lg>
      <lg xml:id="SNA.77" n="77">
	<l>तदेवाभोग्यमन्यस्य धर्माधर्मवशीकृतम्</l>
	<l>यथा तत्र वसन्नेव स्वामित्वादवरोपितः</l>
      </lg>
      <lg xml:id="SNA.78" n="78">
	<l>न भोगं लभते तद्वद्बधिरोऽन्यत्र शृण्वति</l>
	<l>श्रोत्रशब्दाश्रयाणां च न नामावयवाः स्वयम्</l>
      </lg>
      <lg xml:id="SNA.79" n="79">
	<l>न चैकदेशवृत्तित्वं तथाप्येतन्न दुष्यति</l>
	<l>व्यञ्जकानां हि वायूनां भिन्नावयवदेशता</l>
      </lg>
      <lg xml:id="SNA.80" n="80">
	<l>जातिभेदश्च तेनैव संस्कारो व्यवतिष्ठते</l>
	<l>अन्यार्थं प्रेरितो वायुर्यथाऽन्यं न करोतिवः</l>
      </lg>
      <lg xml:id="SNA.81" n="81">
	<l>तथान्यवर्णं संस्कारशक्तो नान्यं करिष्यति</l>
	<l>अन्यैस्ताल्वादिसंयोगैर्वर्णो नान्यो यथैव ते</l>
      </lg>
      <lg xml:id="SNA.82" n="82">
	<l>तथा ध्वन्यन्तराक्षेपो न ध्वन्यन्तरसारिभिः</l>
	<l>तस्मादुत्पत्त्यभिव्यक्त्योः कार्यार्थापत्तितः समः</l>
      </lg>
      <lg xml:id="SNA.83" n="83">
	<l>सामर्थ्यभेदः सर्वत्र, स्यात्प्रयत्नविवक्षयोः</l>
	<l>विषयस्यापि संस्कारे तेनैकस्यैव संस्कृतिः</l>
      </lg>
      <lg xml:id="SNA.84" n="84">
	<l>नरैः सामर्थ्यभेदाच्च न सर्वैरवगम्यते</l>
	<l>यथैवोत्पद्यमानोऽयं न सर्वैरवगम्यते</l>
      </lg>
      <lg xml:id="SNA.85" n="85">
	<l>दिग्देशादिविभागेन सर्वान्प्रति भवन्नपि</l>
	<l>तथैव यत्समीपस्थैर्नादैः स्याद्यस्य संस्कृतिः</l>
      </lg>
      <lg xml:id="SNA.86" n="86">
	<l>तैरेव श्रूयते शब्दो न दूरस्थैः कथञ् चन </l>
	<l>द्वयसंस्कारपक्षे तु मृषा दोषद्वये वचः</l>
      </lg>
      <lg xml:id="SNA.87" n="87">
	<l>येनान्यतरवैकल्यात्सर्वैः सर्वो न गृह्यते</l>
	<l>सर्वलोकप्रसिद्धां च विवक्षानुसृतां श्रुतिम्</l>
      </lg>
      <lg xml:id="SNA.88" n="88">
	<l>अनुगच्छदिभिरेकान्तात्कार्यो मार्गः परोक्षकैः</l>
	<l>तत्र ये तावदिच्छन्ति प्राक्संयोगविभागतः</l>
      </lg>
      <lg xml:id="SNA.89" n="89">
	<l>शब्द उत्पद्यते तस्मादन्यस्तत्सदृशः पुनः</l>
	<l>तदनन्तरदेशेऽन्यस्तादृगन्यस्ततः परः</l>
      </lg>
      <lg xml:id="SNA.90" n="90">
	<l>वीचीतरङ्गवृत्त्यैवमन्त्यः श्रोत्रेण गृह्यते</l>
	<l>अदृष्टकल्पना तस्मिन्पक्षे बह्वी प्रसज्यते</l>
      </lg>
      <lg xml:id="SNA.91" n="91">
	<l>शब्दभेदे न तावन्नः प्रज्ञाभेदः प्रवर्त्तते</l>
	<l>आरम्भकत्वं शब्दस्य निष्क्रियस्याप्रमाणकम्</l>
      </lg>
      <lg xml:id="SNA.92" n="92">
	<l>देशान्तरगतं कार्य नामूर्तस्याभिघ्नतः</l>
	<l>देशेयत्तानिमित्तं च नारम्भनियमं प्रति</l>
      </lg>
      <lg xml:id="SNA.93" n="93">
	<l>न च दिङ्नियमे हेतुरनुवातगतेस्तथा</l>
	<l>सदृशं वा सजातिं वा करोतीति च दुष्करम्</l>
      </lg>
      <lg xml:id="SNA.94" n="94">
	<l>आरम्भसर्वदिक्कत्वे न च हेतुः प्रतीयते</l>
	<l>निरन्वयैर्विनश्यद्भिर्न चात्यन्तासतां क्रिया</l>
      </lg>
      <lg xml:id="SNA.95" n="95">
	<l>ज्ञानसन्तानवच्चैषां सन्तानो नावकल्पते</l>
	<l>वेगवत्सक्रियत्वाभ्यां तरङ्गाणां तु युज्यते</l>
      </lg>
      <lg xml:id="SNA.96" n="96">
	<l>कार्यदेशान्तरारम्भो यावद्वेगं च तत्क्रिया</l>
	<l>आरम्भप्रतिबन्धोऽस्य न च कुड्यादिभिभंवेत्</l>
      </lg>
      <lg xml:id="SNA.97" n="97">
	<l>न ह्यसूर्त्तस्य सद्भावो सूर्तमध्ये विहन्यते</l>
	<l>न च कुड्यादिभिर्व्योम नाश्यते सार्यतेऽपि वा</l>
      </lg>
      <lg xml:id="SNA.98" n="98">
	<l>न तिरोधीयते तस्मात्कुड्यमध्येऽपि तद्ध्रुवम्</l>
	<l>आकाशं तत्र न स्याच्चेत्कुड्यस्थानं विरुध्यते</l>
      </lg>
      <lg xml:id="SNA.99" n="99">
	<l>तन्मध्यावयवानां च, न हि तिष्ठति ते घने</l>
	<l>अथावृत्यात्मकद्रव्यसंयोगरहितं नभः</l>
      </lg>
      <lg xml:id="SNA.100" n="100">
	<l>शब्दोत्पादं बिभर्तीति तत्र न्यायो न कश्चन</l>
	<l>अन्यथाप्युपपन्नत्वात्नार्थापत्त्यैतदिष्यते</l>
      </lg>
      <lg xml:id="SNA.101" n="101">
	<l>न प्रमाणान्तरं चेयं प्रमाणद्वयवादिनाम्</l>
	<l>सम्बन्धानुपलब्धेश्च नानुमानेन कल्पना</l>
      </lg>
      <lg xml:id="SNA.102" n="102">
	<l>ब्रृयात्सामान्यदृष्टं चेद्, भवेद्धेतोर्विरुद्धता</l>
	<l>सजातीयकरः शब्दो गुणत्वाच्चेन्द्रियादिवत्</l>
      </lg>
      <lg xml:id="SNA.103" n="103">
	<l>अशब्दारम्भकस्तद्वत्स्याददेशान्तरे तथा</l>
	<l>यत्र ह्यवयवा देशे पटादीनां व्यवस्थिताः</l>
      </lg>
      <lg xml:id="SNA.104" n="104">
	<l>तत्रैव तद्गुणाः सर्वे तदारब्धोऽवयव्यपि</l>
	<l>तद्गुणाश्चापि तद्देशास्तेनैषामेकदेशता</l>
      </lg>
      <lg xml:id="SNA.105" n="105">
	<l>तद्वदाद्या पृथग्देशाः शब्दाः सर्वे भवन्ति हि</l>
	<l>शब्दं नारभते शब्दः शब्दत्वादन्त्यशब्दवत्</l>
      </lg>
      <lg xml:id="SNA.106" n="106">
	<l>एवं विभागसंयोगौ तद्भावादन्त्ययोगवत्</l>
	<l>जैनकापिलनिर्दिष्टं शब्दश्रोत्रादिसर्पणम्</l>
      </lg>
      <lg xml:id="SNA.107" n="107">
	<l>साधीयोऽस्मात्, तदप्यत्र युक्त्या नैवावतिष्ठते</l>
	<l>शब्दस्यागमनं तावददृष्टं परिकल्पितम्</l>
      </lg>
      <lg xml:id="SNA.108" n="108">
	<l>मूर्तिस्पर्शादिमत्त्वं च तेषामभिभवः सताम्</l>
	<l>त्वगग्राह्यत्वमन्ये च भागाः सूक्ष्माः प्रकीर्तिताः</l>
      </lg>
      <lg xml:id="SNA.109" n="109">
	<l>तेषामदृश्यमानानां कथं च रचनाक्रमः</l>
	<l>कीदृशाद्रचनाभेदाद्वर्णभेदश्च जायते</l>
      </lg>
      <lg xml:id="SNA.110" n="110">
	<l>द्रवत्वेन विना चैषां संश्लेषः कथ्यते कथम्</l>
	<l>आगच्छतां च विश्लेषो न भवेद्वायुना कथम्</l>
      </lg>
      <lg xml:id="SNA.111" n="111">
	<l>लघवोऽवयवा ह्येते निबद्धा न च केन चित्</l>
	<l>वृक्षाद्यभिहतानां च विश्लेषो लोष्टवद्भवेत्</l>
      </lg>
      <lg xml:id="SNA.112" n="112">
	<l>एकश्रोत्रप्रवेशे च नान्येषां स्यात्पुनः श्रुतिः</l>
	<l>न चावान्तरवर्णानां नानात्वस्यास्ति कारणम्</l>
      </lg>
      <lg xml:id="SNA.113" n="113">
	<l>न चैकस्यैव सर्वासु गमनं दिक्षु युज्यते</l>
	<l>श्रोत्रागमनपक्षे च, तन्न, वृत्तिश्च गच्छति</l>
      </lg>
      <lg xml:id="SNA.114" n="114">
	<l>तददृष्टद्वयं तस्य, दूरस्थेन च विक्रिया</l>
	<l>प्राप्तिः सर्वगतत्वाच्चेत्, तुल्या दूरगतेष्वपि</l>
      </lg>
      <lg xml:id="SNA.115" n="115">
	<l>विक्रियाविक्रिये तत्र सर्वैः स्यातां न भेदतः </l>
	<l>असम्बद्धविकारित्वमपीष्टं तत्र पूर्ववत्</l>
      </lg>
      <lg xml:id="SNA.116" n="116">
	<l>असम्बन्धसमानत्वे नासन्नो हि विशिष्यते</l>
	<l>अमूर्ता श्रोत्रवृत्तिश्च न मूर्तेन विहन्यते</l>
      </lg>
      <lg xml:id="SNA.117" n="117">
	<l>तत्र व्यवहितः शब्दः किमर्थं नोपलभ्यते</l>
	<l>श्र्तोत्रस्य विक्रियायां च नेयत्ताया नियामकम्</l>
      </lg>
      <lg xml:id="SNA.118" n="118">
	<l>नानुवातादिभिस्तस्य वृत्तेश्च प्रेरणं भवेत्</l>
	<l>अनुवातं विहन्येत, प्रतिवातं च सा व्रजेत्</l>
      </lg>
      <lg xml:id="SNA.119" n="119">
	<l>तद्गतं ह्यनुवातत्वं स्यान्न शब्दगतं तदा</l>
	<l>येषां त्वप्राप्त एवायं शब्दः श्रोत्रेण गृह्यते</l>
      </lg>
      <lg xml:id="SNA.120" n="120">
	<l>तेषामप्राप्तितुल्यत्वं दूरव्यवहितादिषु</l>
	<l>तत्र दूरसमीपस्थग्रहणाग्रहणे समे</l>
      </lg>
      <lg xml:id="SNA.121" n="121">
	<l>स्यातां न च क्रमो नापि तीव्रमन्दादिसम्भवः</l>
	<l>तस्माच्छ्रोत्रियदृष्टापि कल्पनेयं परीक्ष्यताम्</l>
      </lg>
      <lg xml:id="SNA.122" n="122">
	<l>प्रयत्नाभिहतो वायुः कोष्ठ्यो यातीत्यसंशयम्</l>
	<l>स संयोगविभागौ च ताल्वादेरनुरुध्यते</l>
      </lg>
      <lg xml:id="SNA.123" n="123">
	<l>वेगवत्त्वाच्च सोऽवश्यं यावद्वेगं प्रतिष्ठते</l>
	<l>तस्यात्मवयवानां च स्तिमितेन च वायुना</l>
      </lg>
      <lg xml:id="SNA.124" n="124">
	<l>संयोगा विप्रयोगाश्च जायन्ते गमनाद्ध्रुवम्</l>
	<l>कर्णव्योमनि स प्राप्तः शक्तिं श्रोत्रे नियच्छति</l>
      </lg>
      <lg xml:id="SNA.125" n="125">
	<l>तद्भावे शब्दबोधाच्च संस्कारोऽदृष्ट इष्यते</l>
	<l>उत्पत्तिशक्तिवत्सोऽपीत्यधिकं नो न किञ् चन</l>
      </lg>
      <lg xml:id="SNA.126" n="126">
	<l>तथैव तद्विशेषोऽपि विशिष्टग्रहणाद्भवेत्</l>
	<l>शब्दोत्पत्तेर्निषिद्धत्वादन्यथानुपपत्तितः</l>
      </lg>
      <lg xml:id="SNA.127" n="127">
	<l>विशिष्टसंस्कृतेर्जन्म ध्वनिभ्योऽध्यवसीयते</l>
	<l>तद्भावभाविता चात्र शक्त्यस्तित्वाऽववोधिनी</l>
      </lg>
      <lg xml:id="SNA.128" n="128">
	<l>श्रोत्रशक्तिवदेवेष्टा, बुद्धिस्तत्र हि संहृता</l>
	<l>कुड्यादिप्रतिबन्धोऽपि युज्यते मातरिश्वनः</l>
      </lg>
      <lg xml:id="SNA.129" n="129">
	<l>श्रोत्रदेशाभिघातेऽपि तेन तीव्रप्रवर्तिना</l>
	<l>तस्य च क्रमवर्तित्वात्क्षयि वेगात्मसंपदः</l>
      </lg>
      <lg xml:id="SNA.130" n="130">
	<l>संस्कारक्रमतीव्रत्वमन्दतादिनिमित्तता</l>
	<l>इममेव च संस्कारं शब्दग्रहणकारणम्</l>
      </lg>
      <lg xml:id="SNA.131" n="131">
	<l>के चित्तु पण्डितम्मन्याः श्रोत्रमित्यभिमन्वते</l>
	<l>संज्ञासञ्चारणाच्चैषां बहुमानः स्वचेतसि</l>
      </lg>
      <lg xml:id="SNA.132" n="132">
	<l>मुधैषां बहुमानोऽयं वस्त्वनुत्पाद्य किञ् चन</l>
	<l>ध्वनिजन्याद्धि संस्काराच्छ्रोत्रं नान्यत्प्रदर्शितम्</l>
      </lg>
      <lg xml:id="SNA.133" n="133">
	<l>तं मुक्त्वा श्रोत्रशब्देन किं दृष्टमधिकं च तैः</l>
	<l>एवञ् जातीयकानर्थान्फलेन प्रतिपादितान्</l>
      </lg>
      <lg xml:id="SNA.134" n="134">
	<l>लोकः संस्कारशब्देन सामान्येनैव जल्पति</l>
	<l>श्रोत्रशब्दो विशेषेण तत्राविज्ञातसङ्गतिः</l>
      </lg>
      <lg xml:id="SNA.135" n="135">
	<l>सिद्धं स्वार्थं परित्यज्य नाभिधानेन वर्तते</l>
	<l>आदावपरिभाष्यत्वं भाष्यकारो यदब्रवीत्</l>
      </lg>
      <lg xml:id="SNA.136" n="136">
	<l>पदार्थेषु भवेत्तेषां तदतिक्रमणं फलम्</l>
	<l>संस्कारव्यतिरिक्ते च सर्वलोकस्य वस्तुनि</l>
      </lg>
      <lg xml:id="SNA.137" n="137">
	<l>श्रोत्रशब्दः प्रसिद्धः सन्स्वाच्छन्द्येनापनीयते</l>
	<l>इन्द्रियाणामभिव्यक्तिर्गर्भस्थस्यैव देहिनः</l>
      </lg>
      <lg xml:id="SNA.138" n="138">
	<l>प्राक्कार्यादागमैः सिद्धा तत्प्रद्वेषेण लङ्घ्यते</l>
	<l>न च शब्दार्थसम्बन्धः कर्तुं योग्यः कथञ् चन</l>
      </lg>
      <lg xml:id="SNA.139" n="139">
	<l>क्षणिकश्रोत्रपक्षे च सोऽवश्यं कृतको भवेत्</l>
	<l>संस्कारे तुल्यमेतच्चेत्, न संस्कारान्तरस्थितेः</l>
      </lg>
      <lg xml:id="SNA.140" n="140">
	<l>संस्कारशब्दवाच्या हि के चिद्वर्षशतान्यपि</l>
	<l>ध्रियन्ते तेन तच्छब्दसम्बन्धो न विनश्यति</l>
      </lg>
      <lg xml:id="SNA.141" n="141">
	<l>श्रोत्रशब्दः पुनः पूर्व संस्कारादुत्तरत्र तु</l>
	<l>एकदेशनिबद्धे हि सर्वदार्थे प्रतिष्ठितः</l>
      </lg>
      <lg xml:id="SNA.142" n="142">
	<l>शक्यं च घ्रियमाणत्वमिन्द्रियत्वात्त्वगादित्वत्</l>
	<l>वक्तुं श्रोत्रस्य तेनात्र क्षणिकोत्पत्त्यसम्भवः</l>
      </lg>
      <lg xml:id="SNA.143" n="143">
	<l>यदि च ध्वनिससम्पर्काच्छ्रोत्रमेवोपजायते</l>
	<l>बधिरस्यापि तज्जन्म किमर्थं नोपलभ्यते</l>
      </lg>
      <lg xml:id="SNA.144" n="144">
	<l>यद्यस्य नास्ति तत्तस्य सुतरां जननक्षमम् </l>
	<l>तस्मादपेक्षितं श्रोत्रं बधिरस्यापि जायताम्</l>
      </lg>
      <lg xml:id="SNA.145" n="145">
	<l>संस्कारेऽप्यविशिष्टं चेत्, नासावुपहतेन्द्रिये</l>
	<l>श्रोत्रमाच्छादितं दोषैः संस्कर्तुं ध्वनयोऽक्षमाः</l>
      </lg>
      <lg xml:id="SNA.146" n="146">
	<l>उत्पद्यमानपक्षे तु न किञ् चित्प्रतिबन्धनम्</l>
	<l>श्रोत्रमाकाशदेशं च भौतिकेन्द्रियवादिनः</l>
      </lg>
      <lg xml:id="SNA.147" n="147">
	<l>यमाहुस्तस्य सद्भावः प्राग्ध्वनेः केन वार्यते</l>
	<l>सिद्धस्य च पदार्थस्य यान्यतः कार्यं योग्यता</l>
      </lg>
      <lg xml:id="SNA.148" n="148">
	<l>संस्कारशब्दवाच्यत्वात्सा युक्त्या वार्यते कया</l>
	<l>लोकागमप्रसिद्धेषु पदार्थेष्वन्यथा वचः</l>
      </lg>
      <lg xml:id="SNA.149" n="149">
	<l>तन्मुधाखेदकारि स्याद्गोविषाणाशनोपमम्</l>
	<l>यदि त्ववश्यं कर्तव्यस्तार्किकोक्तिविपर्ययः</l>
      </lg>
      <lg xml:id="SNA.150" n="150">
	<l>ततो वेदानुसारेण कार्या दिक्श्रोत्रतामतिः</l>
	<l>दिशः श्रोत्रमिति ह्येतत्प्रलयेष्वभिधीयते</l>
      </lg>
      <lg xml:id="SNA.151" n="151">
	<l>तच्च प्रकृतिगामित्ववचनं चक्षुरादिवत्</l>
	<l>सूर्यमस्य तथा चक्षुरुक्तं गमयतादिति</l>
      </lg>
      <lg xml:id="SNA.152" n="152">
	<l>तेजः प्रकृतिविज्ञानं तथा श्रोत्रं दिगात्मकम्</l>
	<l>दिक्च सर्वंगतौका च यावद्व्योम व्यवस्थिता</l>
      </lg>
      <lg xml:id="SNA.153" n="153">
	<l>कर्णच्छिद्रपरिच्छन्ना श्र्तोत्रमाकाशदेशवत्</l>
	<l>यावांश्च कणभुग्न्यायो नभोभागप्रकल्पने</l>
      </lg>
      <lg xml:id="SNA.154" n="154">
	<l>दिग्भागे तु समस्तोऽसौ, आगमात्तु विशिष्यते</l>
	<l>तस्माद्दिग्द्रव्यभागो यः पुण्यापुण्यवशीकृतः</l>
      </lg>
      <lg xml:id="SNA.155" n="155">
	<l>कर्णच्छिद्रपरिच्छिन्नः श्रोत्रं संस्क्रियते च सः</l>
	<l>तस्मात्स्वतोऽनवस्थानं परस्तादित्यसिद्धता</l>
      </lg>
      <lg xml:id="SNA.156" n="156">
	<l>प्रत्ययस्यानवस्थानं व्योम्न्यपि स्थगितेऽस्ति नः</l>
	<l>न च तस्मिन्विनाशित्वं द्रव्येऽद्रव्यात्मके सति</l>
      </lg>
      <lg xml:id="SNA.157" n="157">
	<l>तत्रानुमानबुद्धिश्चेत्, शब्देऽप्यस्तीति गम्यताम्</l>
	<l>करोतेर्यच्च कर्मत्वात्कृतकत्वमुदाहृतम्</l>
      </lg>
      <lg xml:id="SNA.158" n="158">
	<l>अर्थस्तावदसिद्धोऽयमभिधानमथोच्यते</l>
	<l>तत्रापि व्यभिचारित्वं तत्क्रियाजन्मवादिनः</l>
      </lg>
      <lg xml:id="SNA.159" n="159">
	<l>गोमयादावतज्जन्येऽप्येष शब्दो हि दृश्यते</l>
	<l>यथा कथञ् चिदिष्टं चेत्कार्यत्वं गोमयादिषु</l>
      </lg>
      <lg xml:id="SNA.160" n="160">
	<l>तथाप्याकाशमात्रत्वं कुरुष्वेत्यत्र दृश्यते</l>
	<l>वरणाभावमात्रत्वात्कार्यमेवेति चेत्, न तत्</l>
      </lg>
      <lg xml:id="SNA.161" n="161">
	<l>बौद्धानामपि नाभावः स्वय्ंसिद्धो हि जन्यते</l>
	<l>मृदां देशान्तरप्राप्तिर्व्यापारफलमत्र हि</l>
      </lg>
      <lg xml:id="SNA.162" n="162">
	<l>अनावृत्यात्मकं व्योम नित्यमेव व्यवस्थितम्</l>
	<l>नित्यस्य करणाभावात्प्रयोगेऽस्मिन्नथोच्यते</l>
      </lg>
      <lg xml:id="SNA.163" n="163">
	<l>भ्रान्तत्वं गौणता वेति शब्देऽप्येवं भविष्यति</l>
	<l>प्राग्भागो यः सुराष्ट्राणां मालवानां स दक्षिणः</l>
      </lg>
      <lg xml:id="SNA.164" n="164">
	<l>प्राग्भागः पुनरेतषां तेषामुत्तरतः स्थितः</l>
	<l>तेन सूर्योदितेर्देशौ भिन्नावुभयवासिनाम्</l>
      </lg>
      <lg xml:id="SNA.165" n="165">
	<l>दृष्टौ सवितुरेकत्वेऽप्यतोऽनैकान्तिको भवेत्</l>
	<l>पश्यन्त्येके च यद्देशावुदयास्तमयौ रवेः</l>
      </lg>
      <lg xml:id="SNA.166" n="166">
	<l>तावत्येवाभिमन्यन्ते परस्तात्तन्निवासिनः</l>
	<l>न च भिन्ना निरीक्ष्यन्ते तेन नादित्यभिन्नता</l>
      </lg>
      <lg xml:id="SNA.167" n="167">
	<l>मध्याह्ने सर्वं पुंसां स्यादेकं चोपरि दर्शनम्</l>
	<l>यो यो गृहीतः सर्वस्मात्पुरतः सवितेक्ष्यते</l>
      </lg>
      <lg xml:id="SNA.168" n="168">
	<l>तदन्तराधिकात्मा च भाति तेनाग्रतः स्थितः</l>
	<l>विप्रकृष्टान्तराणां च स्तोकदेशेऽपि दृश्यते</l>
      </lg>
      <lg xml:id="SNA.169" n="169">
	<l>सिद्धभिन्नाग्रदेशानां दूरदेशसमानता</l>
	<l>तत्रापि विप्रकृष्टस्य सन्निध्यध्यासकारिता</l>
      </lg>
      <lg xml:id="SNA.170" n="170">
	<l>देशभ्रान्तिर्भवेत्पुंसां तत्तद्देशमपश्यताम्</l>
	<l>शब्दे तु किंनिमित्तैषा, तत्रापि व्यापिताकृता</l>
      </lg>
      <lg xml:id="SNA.171" n="171">
	<l>यो यो गृहीतः सर्वस्मिन्देशे शब्दोऽपि दृश्यते</l>
	<l>न चास्यावयवाः सन्ति येन वर्त्तेत भागशः</l>
      </lg>
      <lg xml:id="SNA.172" n="172">
	<l>शब्दो वर्त्तत इत्येवम्, तत्र सर्वात्मकश्च सः</l>
	<l>व्यञ्जकध्वन्यधीनत्वात्तद्देशे तु स गृह्यते</l>
      </lg>
      <lg xml:id="SNA.173" n="173">
	<l>न च ध्वनीनां सामर्थ्यं व्याप्तुं व्योम निरन्तरम् </l>
	<l>तेनाविच्छिन्नरूपेण नासौ सर्वत्र गृह्यते</l>
      </lg>
      <lg xml:id="SNA.174" n="174">
	<l>ध्वनीनां भिन्नदेशत्वं श्रुतिस्तत्रानुरुध्यते</l>
	<l>अपूरितान्तरालत्वाद्विच्छेदश्चावसीयते</l>
      </lg>
      <lg xml:id="SNA.175" n="175">
	<l>तेषां चाल्पकदेशत्वाच्छब्दस्याविभुतामतिः</l>
	<l>गतिमद्वेगवत्त्वाभ्यां ते चायान्ति यतो यतः</l>
      </lg>
      <lg xml:id="SNA.176" n="176">
	<l>श्रोता ततस्ततः शब्दमायान्तमिव मन्यते</l>
	<l>सूर्यस्य भिन्नदेशत्वं नन्वेकेन न गृह्यते</l>
      </lg>
      <lg xml:id="SNA.177" n="177">
	<l>न नाम सर्वथा तावद्दृष्टास्यानेकदेशता</l>
	<l>सविशेषणहेतुश्चेत्तथापि व्यभिचारिता</l>
      </lg>
      <lg xml:id="SNA.178" n="178">
	<l>दृश्यते भिन्नदेशोऽयमित्येकोऽपि हि बुद्ध्यते</l>
	<l>जलपात्रेषु चैकेन नानेकः सवितेक्ष्यते</l>
      </lg>
      <lg xml:id="SNA.179" n="179">
	<l>युगपत्, न च भेदस्य प्रमाणं तुल्यवेदनात्</l>
	<l>आहैकेन निमित्तेन प्रतिपात्रं पृथक्पृथक्</l>
      </lg>
      <lg xml:id="SNA.180" n="180">
	<l>भिन्नानि प्रतिबिम्बानि जायन्ते युगपन्मम</l>
	<l>अत्र ब्रूमो यदा तावज्जले सौरेण तेजसा</l>
      </lg>
      <lg xml:id="SNA.181" n="181">
	<l>स्फुरता चाक्षुषं तेजः प्रतिस्रोतः प्रवर्त्तितम्</l>
	<l>स्वदेश एव गृह्णाति सवितारमनेकधा</l>
      </lg>
      <lg xml:id="SNA.182" n="182">
	<l>भिन्नमूर्तिं यथा पात्रं तदास्यानेकता कुतः</l>
	<l>ईषन्निमीलितेऽङ्गुल्या यथा चक्षुषि दृश्यते</l>
      </lg>
      <lg xml:id="SNA.183" n="183">
	<l>पृथगेकोऽपि भिन्नत्वाच्चक्षुर्वृत्तेस्तथैव नः</l>
	<l>अन्ये तु चोदयन्त्यत्र प्रतिबिम्बोदयैषिणः</l>
      </lg>
      <lg xml:id="SNA.184" n="184">
	<l>स एव चेत्प्रतीयेत कस्मान्नोपरि दृश्यते</l>
	<l>कूपादिषु कुतोऽधस्तात्प्रतिबिम्बेक्षणं भवेत्</l>
      </lg>
      <lg xml:id="SNA.185" n="185">
	<l>प्राङ्मुखो दर्पणं पश्यन्स्याच्चेत्प्रत्यङ्मुखः कथम्</l>
	<l>तत्रैव बोधयेदर्थं बहिर्यातं यदिन्द्रियम्</l>
      </lg>
      <lg xml:id="SNA.186" n="186">
	<l>तत एतद्भवेदेवं शरीरे तत्तु बोधकम्</l>
	<l>अप्सूर्यदर्शिनां नित्यं चक्षुर्द्वेधा प्रवर्त्तते</l>
      </lg>
      <lg xml:id="SNA.187" n="187">
	<l>एकमूर्ध्वमधस्ताच्च तत्रोर्ध्वांशप्रकाशितम्</l>
	<l>अधिष्ठानानृजुस्थत्वान्नात्मा सूर्यं प्रपद्यते</l>
      </lg>
      <lg xml:id="SNA.188" n="188">
	<l>पारम्पर्यार्पितं सन्तमवाग्वृत्त्या तु बुध्यते</l>
	<l>ऊर्ध्ववृत्तेस्तदेकत्वादवागिव च मन्यते</l>
      </lg>
      <lg xml:id="SNA.189" n="189">
	<l>अधस्तादेव तेनार्कः, सान्तरालः प्रतीयते</l>
	<l>एवं प्राग्भूतया वृत्त्या प्रत्यग्वृत्तिसमर्पितम्</l>
      </lg>
      <lg xml:id="SNA.190" n="190">
	<l>बुध्यमानो मुखं भ्रान्त्या प्रत्यगित्यवगच्छति</l>
	<l>अनेकदेशवृत्तौ वा सत्यपि प्रतिबिम्बके</l>
      </lg>
      <lg xml:id="SNA.191" n="191">
	<l>समानबुद्धिगम्यत्वान्नानात्वं नैव विद्यते</l>
	<l>वक्तृवक्त्रप्रदेशानां भिन्नत्वाद्भिन्नदेशता</l>
      </lg>
      <lg xml:id="SNA.192" n="192">
	<l>श्रोत्रागमनपक्षे स्यात्तद्देशे त्वेकदेशता</l>
	<l>अधिष्ठानाबहिर्वृत्तेरन्यस्मिन्सत्यपीन्द्रिये</l>
      </lg>
      <lg xml:id="SNA.193" n="193">
	<l>तद्देशाः कर्णशष्कुल्यो गृह्येरन्गमने सति</l>
	<l>इयं तु वक्त्रनेकत्वे श्रोत्रैकत्वे च कल्पना</l>
      </lg>
      <lg xml:id="SNA.194" n="194">
	<l>वक्तर्येकत्र भिन्नेषु श्र्तोतृषु स्याद्विपर्ययः</l>
	<l>तत्र हि श्रोत्रदेशानां भिन्नत्वाद्भिन्नदेशता</l>
      </lg>
      <lg xml:id="SNA.195" n="195">
	<l>तदागमे तु वक्त्रेक्यादेकदेशत्वसम्भवः</l>
	<l>ध्वन्यागत्या यदि भ्रान्तिरितरत्रापि सा समा</l>
      </lg>
      <lg xml:id="SNA.196" n="196">
	<l>भिन्नव्यञ्जकताल्वादिदेशभेदाद्भविष्यति</l>
	<l>सूत्रेण युगपद्भावः श्रोत्रैकत्वादुदाहृतः</l>
      </lg>
      <lg xml:id="SNA.197" n="197">
	<l>अतस्तदनुसारेण यद्यपीत्यादिकीर्तनम्</l>
	<l>देशभेदेन भिन्नत्वमित्येतच्चानुमानिकम्</l>
      </lg>
      <lg xml:id="SNA.198" n="198">
	<l>प्रत्यक्षस्तु स एवेति प्रत्ययस्तेन बाधकः</l>
	<l>पर्यायेण यथा चैको भिन्नान्देशान्व्रजन्नपि</l>
      </lg>
      <lg xml:id="SNA.199" n="199">
	<l>देवदत्तो न भिद्येत तथा शब्दो न भिद्यते</l>
	<l>ज्ञातैकत्वो यथैवासौ दृश्यमानः पुनः पुनः</l>
      </lg>
      <lg xml:id="SNA.200" n="200">
	<l>न भिन्नः कालभेदेन तथा शब्दो न देशतः</l>
	<l>पर्यायादविरोधश्चेद्, व्यापित्वादपि दृश्यताम्</l>
      </lg>
      <lg xml:id="SNA.201" n="201">
	<l>दृष्टसिद्धौ हि यो धर्मः सर्वथा सोऽभ्युपेयते</l>
	<l>वर्णान्तरविकार्यत्वादिति योक्ता विनाशिता</l>
      </lg>
      <lg xml:id="SNA.202" n="202">
	<l>उक्ते च हेतुसिद्ध्यर्थ सादृश्यस्मरणे पुनः </l>
	<l>तत्र स्मृतेरसिद्धत्वम्, न ह्येवं पाणिनेर्वचः</l>
      </lg>
      <lg xml:id="SNA.203" n="203">
	<l>इकारपरिणामेन यकारः क्रियतामिति</l>
	<l>सिद्धे शब्दार्थसम्बन्धे तच्छास्त्रं हि प्रवर्त्तते</l>
      </lg>
      <lg xml:id="SNA.204" n="204">
	<l>प्रयोगनियमार्थाय न चैवं सिद्धता भवेत्</l>
	<l>भिन्नप्रसिद्धयोस्तेन दधि दध्येति शब्दयोः</l>
      </lg>
      <lg xml:id="SNA.205" n="205">
	<l>आचक्षाणेन साधुत्वं दधीत्यौत्सर्गिकः कृतः</l>
	<l>अन्वाख्यातुं स्वरूपेण दध्यशब्दं च वेदितुम्</l>
      </lg>
      <lg xml:id="SNA.206" n="206">
	<l>स्वशास्त्रे लघुबोधार्थमेकत्वमिव दर्शितम्</l>
	<l>तत्राचि परतः सिद्धं दध्यशब्दं निवर्त्तयन्</l>
      </lg>
      <lg xml:id="SNA.207" n="207">
	<l>दधीति शास्त्रतः प्राप्तः सोऽयं तेनैव वार्यते</l>
	<l>इक्प्रयोगप्रसङ्गे तु यण् साधुरिति गम्यते</l>
      </lg>
      <lg xml:id="SNA.208" n="208">
	<l>परमार्थस्तु नैवास्मिन्विकारोऽभूत्कदा चन</l>
	<l>केवलं यत्तु सादृश्यं तदनैकान्तिकीकृतम्</l>
      </lg>
      <lg xml:id="SNA.209" n="209">
	<l>कुन्दे दध्यविकारेऽपि तत्सादृश्यं हि दृश्यते</l>
	<l>नास्ति सर्वात्मना तच्चेच्छब्देऽपि स्थानमात्रकम्</l>
      </lg>
      <lg xml:id="SNA.210" n="210">
	<l>तेनैतयोरसिद्धत्वात्मूलहेतोरसिद्धता</l>
	<l>कारणानुविधायित्वं यच्चाल्पत्वमहत्त्वयोः</l>
      </lg>
      <lg xml:id="SNA.211" n="211">
	<l>तदसिद्धं न वर्णो हि वर्धते न पदं क्व चित्</l>
	<l>वर्णान्तरजनौ तावत्तत्पदत्वं विहन्यते</l>
      </lg>
      <lg xml:id="SNA.212" n="212">
	<l>अपदं हि भवेदेतद्यदि वा स्यात्पदान्तरम्</l>
	<l>वर्णोऽनवयवत्वात्तु वृद्धिह्रासौ न गच्छति</l>
      </lg>
      <lg xml:id="SNA.213" n="213">
	<l>व्योमादिवदतोऽसिद्धा वृद्धिरस्य स्वरूपतः</l>
	<l>अथ ताद्रूप्यविज्ञानं हेतुरित्यभिधीयते</l>
      </lg>
      <lg xml:id="SNA.214" n="214">
	<l>तथापि व्यभिचारित्वं शब्दत्वेऽपि हि तन्मतिः</l>
	<l>व्यक्त्यल्पत्वमहत्त्वे च यद्यथानुविधीयते</l>
      </lg>
      <lg xml:id="SNA.215" n="215">
	<l>तथैवानुविधानार्थं ध्वन्यल्पत्वमहत्त्वयोः</l>
	<l>व्यङ्ग्यानां चैतदस्तीति लोकेऽप्यैकान्तिकं न तत्</l>
      </lg>
      <lg xml:id="SNA.216" n="216">
	<l>दर्पणाल्पमहत्त्वेऽपि दृश्यतेऽनुपतन्मुखम्</l>
	<l>न स्यादव्यङ्ग्यता तस्य तत्क्रियाजन्यतापि वा</l>
      </lg>
      <lg xml:id="SNA.217" n="217">
	<l>न चास्योच्चारणादन्या विद्यते जनिका क्रिया</l>
	<l>यथा महत्यां खातायां मृदि व्योम्नि महत्त्वधीः</l>
      </lg>
      <lg xml:id="SNA.218" n="218">
	<l>अल्पायामल्पधीरेवमत्यन्ताकृतके सति</l>
	<l>तेनात्रैवं परोपाधिः शब्दवृद्धौ मतिभ्रमः</l>
      </lg>
      <lg xml:id="SNA.219" n="219">
	<l>न चस्यूलत्वसूक्ष्मत्वे लक्ष्येते शब्दवृत्तिनी</l>
	<l>बुद्धितीव्रत्वमन्दत्वे महत्त्वाल्पत्वकल्पना</l>
      </lg>
      <lg xml:id="SNA.220" n="220">
	<l>सा च पट्वी भवत्येव महातेजःप्रकाशिते</l>
	<l>मन्दप्रकाशिते मन्दा घटादावपि सर्वदा</l>
      </lg>
      <lg xml:id="SNA.221" n="221">
	<l>एवं दीर्घादयः सर्वे ध्वनिधर्मा इति स्थितम्</l>
	<l>नादो वायुगुणस्तद्वान्वायुर्वा यदि कल्प्यते</l>
      </lg>
      <lg xml:id="SNA.222" n="222">
	<l>वर्णानां श्रोत्रगम्यत्वान्न च ये श्रोत्रगोचराः</l>
	<l>तत्रावर्णात्मकः शब्दः शङ्खादेः श्रूयते कथम्</l>
      </lg>
      <lg xml:id="SNA.223" n="223">
	<l>ध्वनीनां श्रोत्रगम्यत्वं तस्मात्के चित्प्रचक्षते</l>
	<l>मारुतप्रेरितास्ते च कुर्वन्ति श्रोत्रसंस्कृतिम्</l>
      </lg>
      <lg xml:id="SNA.224" n="224">
	<l>वर्णव्यक्तौ च दृष्टत्वात्तेषां नादृष्टकल्पना</l>
	<l>अन्ये तु वर्णयन्त्यत्र पूर्वोक्तध्वनिवादिनः</l>
      </lg>
      <lg xml:id="SNA.225" n="225">
	<l>मरुतामेव नानात्वाद्घोषश्रुत्युपपादनम्</l>
	<l>तत्र ताल्वादिसंयोगविभागैः प्रेरिताः स्फुटम्</l>
      </lg>
      <lg xml:id="SNA.226" n="226">
	<l>व्यञ्जन्ति वर्णमन्ये तु शब्दत्वं सर्ववर्णभाक्</l>
	<l>वर्णसर्वगतत्वात्तु नापद्येत निराश्रयम्</l>
      </lg>
      <lg xml:id="SNA.227" n="227">
	<l>न च पर्यनुयोगः स्यात्क्व वर्णे व्यक्तिरित्ययम्</l>
	<l>एत एव च ते पूर्वमुक्ता बोधानुवर्त्तिनः</l>
      </lg>
      <lg xml:id="SNA.228" n="228">
	<l>येषां प्रचयनानात्वाद्वृत्तिभेदः प्रतीयते</l>
	<l>यद्वा जात्यन्तरं सन्तु सर्वथा कार्यहेतुकम्</l>
      </lg>
      <lg xml:id="SNA.229" n="229">
	<l>त्वत्पक्षवद्ध्वनीनां नः शक्तिभेदप्रकल्पनम्</l>
	<l>दर्शनस्य परार्थत्वं यदि नाम प्रतीयते</l>
      </lg>
      <lg xml:id="SNA.230" n="230">
	<l>शब्दस्य किमिहायातं येन नित्योऽभ्युपेयते</l>
	<l>अनित्येष्वपि दृष्टत्वाद्द्वीपज्वालाघटादिषु</l>
      </lg>
      <lg xml:id="SNA.231" n="231">
	<l>परार्थदर्शनत्वस्य धर्मत्वेऽपि न हेतुता </l>
	<l>विना साधर्म्यदृष्टान्ताद्विरुद्धो वा भवेदयम्</l>
      </lg>
      <lg xml:id="SNA.232" n="232">
	<l>नित्यानामप्रयोगित्वमणूनामपि दश्यते</l>
	<l>अर्थप्रत्यायनं चैष जन्मनैव करिष्यति</l>
      </lg>
      <lg xml:id="SNA.233" n="233">
	<l>विनापि स्थास्नुरूपेण संयोगादीन्यथा क्रिया</l>
	<l>पूर्वालोचनमेतस्य भूतस्मृत्या च कर्मवत्</l>
      </lg>
      <lg xml:id="SNA.234" n="234">
	<l>तस्मान्न विनियोज्यत्वात्प्रागस्तित्वं घटादिवत्</l>
	<l>प्रकाशितं यथा चार्थं तेजसा केन चित्पुरा</l>
      </lg>
      <lg xml:id="SNA.235" n="235">
	<l>न वा भूयोपि बुद्ध्यन्ते शब्दादपि तथा भवेत्</l>
	<l>दर्शनस्य परार्थत्वे यदसिद्ध्यादि चोद्यते</l>
      </lg>
      <lg xml:id="SNA.236" n="236">
	<l>तत्काष्ठदहनो वह्निरब्दाहार्थं नियुज्यते</l>
	<l>अनुमानप्रयोगे हि वक्तुमित्यादि युज्यते</l>
      </lg>
      <lg xml:id="SNA.237" n="237">
	<l>अर्थापत्तिरियं चोक्ता पक्षधर्मादिवर्जिता</l>
	<l>यदि नाशिनि नित्ये वा विनाशिन्येव वा भवेत्</l>
      </lg>
      <lg xml:id="SNA.238" n="238">
	<l>शब्दे वाचकसामर्थ्यम्, ततो दूषणमुच्यताम्</l>
	<l>फलवद्व्यवहाराङ्गभूतार्थप्रत्ययाङ्गता</l>
      </lg>
      <lg xml:id="SNA.239" n="239">
	<l>निष्फलत्वेन शब्दस्य योग्यत्वादवधार्यते</l>
	<l>परीक्ष्यमाणस्तेनास्य युक्त्या नित्यविनाशयोः</l>
      </lg>
      <lg xml:id="SNA.240" n="240">
	<l>स धर्मोऽभ्युपगन्तव्यो यः प्रधानं न बाधते</l>
	<l>न ह्यङ्गाङ्गानुरोधेन प्रधानफलबाधनम्</l>
      </lg>
      <lg xml:id="SNA.241" n="241">
	<l>युज्यते, नाशिपक्षे च तदेकान्तात्प्रसज्यते</l>
	<l>न ह्यदृष्टार्थसम्बन्धः शब्दो भवति वाचकः</l>
      </lg>
      <lg xml:id="SNA.242" n="242">
	<l>तथा चेत्स्यादपूर्वोऽपि सर्वः सर्वं प्रकाशयेत्</l>
	<l>सम्बन्धदर्शनं चास्य नानित्यस्योपपद्यते</l>
      </lg>
      <lg xml:id="SNA.243" n="243">
	<l>सम्बन्धज्ञानसिद्धिश्चेद्ध्रुवं कालान्तरस्थितिः</l>
	<l>अन्यस्मिन्ज्ञातसम्बन्धे न चान्यो वाचको भवेत्</l>
      </lg>
      <lg xml:id="SNA.244" n="244">
	<l>गोशब्देज्ञातसम्बन्धे नाश्वशब्दो हि वाचकः</l>
	<l>अथान्योऽपि स्वभावेन कश्चिदेवावबोधकः</l>
      </lg>
      <lg xml:id="SNA.245" n="245">
	<l>तत्रानिबन्धने न स्यात्कोऽसाविति विनिश्चयः</l>
	<l>यतः प्रत्यय इत्येवं व्यवहारोऽवकल्पते</l>
      </lg>
      <lg xml:id="SNA.246" n="246">
	<l>श्रोत्णां स्यादपीत्थं तु वक्त्णां नावकल्पते</l>
	<l>अज्ञात्वा कमसौ शब्दमादावेव विवक्षति</l>
      </lg>
      <lg xml:id="SNA.247" n="247">
	<l>जानाति चेदवश्यं स पूर्वं तेनावधारितः</l>
	<l>तेजः प्रत्यक्षशेषत्वान्न तत्त्वेऽपि प्रकाशकम्</l>
      </lg>
      <lg xml:id="SNA.248" n="248">
	<l>सदृशत्वात्प्रतीतिश्चेत्, तद्द्वारेणाप्यवाचकः</l>
	<l>कस्य चैकस्य सादृश्यात्कल्प्यतां वाचकोऽपरः</l>
      </lg>
      <lg xml:id="SNA.249" n="249">
	<l>अदृष्टसङ्गतित्वेन सर्वेषां तुल्यता यतः</l>
	<l>अर्थवान्पूर्वदृष्टश्चेत्, तस्य तावान्कुतः क्षणः</l>
      </lg>
      <lg xml:id="SNA.250" n="250">
	<l>द्विस्त्रिर्वानुपलब्धो हि नार्थवान्सम्प्रतीयते</l>
	<l>अप्रतीतान्यशब्दानां तत्कालेऽसावनर्थकः</l>
      </lg>
      <lg xml:id="SNA.251" n="251">
	<l>स एवान्यश्रुतीनां स्यादर्थवानिति विस्मयः</l>
	<l>अथास्य विद्यमानाऽऽपि कैश्चिदर्थो न गम्यते</l>
      </lg>
      <lg xml:id="SNA.252" n="252">
	<l>तत्तुल्यमुत्तरस्येति किं सादृश्येन वाचकः</l>
	<l>अनर्थकत्वमस्य स्यादर्थानन्यश्रुतीन्प्रति</l>
      </lg>
      <lg xml:id="SNA.253" n="253">
	<l>पूर्वस्मिन्नपि तत्सत्त्वात्सर्वानर्थकता भवेत्</l>
	<l>अर्थवत्सदृशत्वेन यो वा श्रुतवतां मतः</l>
      </lg>
      <lg xml:id="SNA.254" n="254">
	<l>मुख्योऽसावश्रुतीनां स्यात्, तदेकत्वे न युज्यते</l>
	<l>सम्बन्धाकरणे युक्तिस्तदुक्तमिति कथ्यते</l>
      </lg>
      <lg xml:id="SNA.255" n="255">
	<l>शब्दानित्यत्वपक्षेऽपि विशेषेण स दुष्करः</l>
	<l>शब्दं तावदनुच्चार्य सम्बन्धकरणं कुतः</l>
      </lg>
      <lg xml:id="SNA.256" n="256">
	<l>न चोच्चारितष्टस्य सम्बन्धेन प्रयोजनम्</l>
	<l>तेनासम्बद्ध्य नष्टत्वात्पूर्वस्तावदनर्थकः</l>
      </lg>
      <lg xml:id="SNA.257" n="257">
	<l>उत्तरोऽकृतसम्बन्धो विज्ञायेतार्थवान्कथम्</l>
	<l>शब्दोच्चारणसम्बन्धकरणव्यावहारिकाः</l>
      </lg>
      <lg xml:id="SNA.258" n="258">
	<l>क्रियाः क्रमस्वभावत्वात्कः कुर्याद्युगपत्क्व चित्</l>
	<l>देशकालादिभेदानां पुंसा शब्दान्तरश्रुतेः</l>
      </lg>
      <lg xml:id="SNA.259" n="259">
	<l>पूर्वं कृत्रिमसम्बन्धेऽप्येकः शब्दो न सिध्यति</l>
	<l>सम्बन्धकथनेऽप्यस्य स्यादेवैषा निराकृतिः</l>
      </lg>
      <lg xml:id="SNA.260" n="260">
	<l>नष्टासद्वर्त्तमानेषु नाख्यानस्य हि सम्भवः </l>
	<l>अर्थवान्कतरः शब्दः श्रोतुर्वक्त्रा च कथ्यताम्</l>
      </lg>
      <lg xml:id="SNA.261" n="261">
	<l>यदा पूर्वश्रुतं शब्दं नासौ श्क्नोति भाषितुम्</l>
	<l>न तावदर्थवन्तं स ब्रवीति सदृशं बदेत्</l>
      </lg>
      <lg xml:id="SNA.262" n="262">
	<l>नार्थवत्सदृशः शब्दः श्रोतुस्तत्रोपपद्यते</l>
	<l>अर्थवद्ग्रहणाभावात्, न चासावर्थवान्स्वयम्</l>
      </lg>
      <lg xml:id="SNA.263" n="263">
	<l>वक्तुः श्रोतृत्ववेलायामेतदेव प्रसज्यते</l>
	<l>एवं च सर्ववक्त्णां न शब्दः क्वचिदर्थवान्</l>
      </lg>
      <lg xml:id="SNA.264" n="264">
	<l>भवेद्यद्यपि सम्बन्धः सर्गादौ कस्य चित्कृतः</l>
	<l>तस्मिन्नबुद्धे नैव स्यादेकस्मात्सदृशे मतिः</l>
      </lg>
      <lg xml:id="SNA.265" n="265">
	<l>अथ तत्कालजैः पुम्भिस्तस्मिन् शब्देऽवधारिते</l>
	<l>प्रवृत्तेरनुमीयेत तत्सादृश्यपरम्परा</l>
      </lg>
      <lg xml:id="SNA.266" n="266">
	<l>तत्र सम्बन्धमार्गेण पूर्वोक्तेन प्रसज्यते</l>
	<l>स्मार्यं तन्मूलसादृश्यं तदधीनार्थनिश्चयात्</l>
      </lg>
      <lg xml:id="SNA.267" n="267">
	<l>वस्तुन्युत्पत्तिभिन्ने च दूरादारभ्य कल्पितम्</l>
	<l>स्तोकस्तोकविशेषेण सादृश्यं विप्रकृष्यते</l>
      </lg>
      <lg xml:id="SNA.268" n="268">
	<l>स्वरव्यञ्जनमात्रादिभेदाच्छब्दे विशेषतः</l>
	<l>शालामालाऽऽबलावेलाशीलेत्यादिप्रकल्पनात्</l>
      </lg>
      <lg xml:id="SNA.269" n="269">
	<l>सादृश्यात्प्रतिपत्तौ च भ्रान्तिज्ञानं प्रसज्यते</l>
	<l>धूमे वृष्टेऽग्निसम्बन्धे बाष्पादिव कृशानुषीः</l>
      </lg>
      <lg xml:id="SNA.270" n="270">
	<l>एवमस्त्विति चेत्ब्रूयान्नैतद्बाधकवर्जनात्</l>
	<l>तावता सिद्धमिति चेत्, शब्दाभेदोऽपि सिध्यति</l>
      </lg>
      <lg xml:id="SNA.271" n="271">
	<l>तथा भिन्नमभिन्नं वा सादृश्यं व्यक्तितो भवेत्</l>
	<l>एवमेकमनेकं वा नित्यं वाक्नित्यमेव वा</l>
      </lg>
      <lg xml:id="SNA.272" n="272">
	<l>भिन्नत्वैकत्वनित्यत्वे जातिरेव प्रकल्प्यते</l>
	<l>अभेदानित्यनानात्वे पूर्वोक्तेनैव तुल्यता</l>
      </lg>
      <lg xml:id="SNA.273" n="273">
	<l>व्यक्त्यनन्यत्तथैकं च सादृश्यं नित्यमिष्यते</l>
	<l>व्यक्तिनित्यत्वमापन्नं तथा सत्यस्मदोहितम्</l>
      </lg>
      <lg xml:id="SNA.274" n="274">
	<l>न चावयवसामान्यरूपा सदृशता तव</l>
	<l>वर्णाभेदे हि सा सिध्येन्न चाभेदस्त्वयेष्यते</l>
      </lg>
      <lg xml:id="SNA.275" n="275">
	<l>गोशब्दत्वादिगत्वादि पूर्वमेव निराकृतम्</l>
	<l>वर्णव्यक्तय एव स्युर्नित्यास्तेनावबोधकाः</l>
      </lg>
      <lg xml:id="SNA.276" n="276">
	<l>गोशब्देऽवस्थितेऽस्माकं तदशक्तिजकारिता</l>
	<l>गाव्यादेरपि गोबुद्धिर्मूलशब्दानुसारिणी</l>
      </lg>
      <lg xml:id="SNA.277" n="277">
	<l>स्यात्सादृश्यनिमित्ता चेद्गौरशब्दादपि ध्रुवम्</l>
	<l>तेनाव्यावृत्तिरिष्टात्र गोशब्दादेव सा हि धीः</l>
      </lg>
      <lg xml:id="SNA.278" n="278">
	<l>नन्वानुपूर्व्यनित्यत्वादनित्यो वाचको भवेत्</l>
	<l>पदं वाचकमिष्टं हि क्रमाधीना च तन्मतिः</l>
      </lg>
      <lg xml:id="SNA.279" n="279">
	<l>वर्णाः सर्वगतत्वाद्वो न स्वतः क्रमवृत्तयः</l>
	<l>अनित्यध्वनिकार्यत्वात्क्रमस्यातो विनाशिता</l>
      </lg>
      <lg xml:id="SNA.280" n="280">
	<l>पुरुषाधीनता चास्य तद्विवक्षावशाद्भवेत्</l>
	<l>वर्णानां नित्यता तेन निष्फला परमाणुवत्</l>
      </lg>
      <lg xml:id="SNA.281" n="281">
	<l>यथा सत्यणुनित्यत्वे घटे तद्रचनात्मके</l>
	<l>न नित्यतैवं वर्णेषु नित्येषु पदनाशिता</l>
      </lg>
      <lg xml:id="SNA.282" n="282">
	<l>न च क्रमाद्विना वर्णा विज्ञाताः प्रतिपादकाः</l>
	<l>क्रमस्यैव पदत्वं वस्तस्मादेवं प्रसज्यते</l>
      </lg>
      <lg xml:id="SNA.283" n="283">
	<l>पदं वर्णातिरिक्तं तु येषां स्यात्क्रमवर्जितम्</l>
	<l>तेषामेवार्थवत्येषा शब्दनित्यत्वकल्पना</l>
      </lg>
      <lg xml:id="SNA.284" n="284">
	<l>न तावदानुपूर्व्यस्य पदत्वं नः प्रसज्यते</l>
	<l>न हि वस्त्वन्तराधारमेतद्दृष्टं प्रकाशकम्</l>
      </lg>
      <lg xml:id="SNA.285" n="285">
	<l>द्वये सत्यपि तेनात्र विज्ञेयोऽर्थस्य वाचकः</l>
	<l>वर्णाः किं नु क्रमोपेताः किं नु वर्णाश्रयः क्रमः</l>
      </lg>
      <lg xml:id="SNA.286" n="286">
	<l>क्रमः क्रमवतामङ्गमिति किं युक्तिसाध्यता</l>
	<l>धर्ममात्रमसौ तेषां न वस्त्वन्तरमिष्यते</l>
      </lg>
      <lg xml:id="SNA.287" n="287">
	<l>इत्थं प्रतीयमानाः स्युर्वर्णास्तेनावबोधकाः</l>
	<l>न च क्रमस्य कार्यत्वं पूर्वसिद्धपरिग्रहात्</l>
      </lg>
      <lg xml:id="SNA.288" n="288">
	<l>वक्ता न हि क्रमं कञ् चिद्स्वातन्त्र्येण प्रपद्यते</l>
	<l>यथैवास्य परैरुक्तिस्तथैवैनं विवक्षति</l>
      </lg>
      <lg xml:id="SNA.289" n="289">
	<l>परोऽप्येवमतश्चास्य, सम्बन्धवदनित्यता </l>
	<l>तेनैवं व्यवहारात्स्यादकौटस्थ्येऽपि नित्यता</l>
      </lg>
      <lg xml:id="SNA.290" n="290">
	<l>यत्नतः प्रतिषेध्या नः पुरुषाणां स्वतन्त्रता</l>
	<l>वर्णानामपि नन्वेवमकौटस्थ्येऽपि सेत्स्यति</l>
      </lg>
      <lg xml:id="SNA.291" n="291">
	<l>नित्येषु सत्सु वर्णेषु व्यवहारात्क्रमोदयः</l>
	<l>घटादिरचना यद्वन्नित्येषु परमाणुषु</l>
      </lg>
      <lg xml:id="SNA.292" n="292">
	<l>तदभावे हि निर्मूला रचना नावधार्यते</l>
	<l>अणुकल्पाश्च वर्णांशा न सन्तीत्युपपादितम्</l>
      </lg>
      <lg xml:id="SNA.293" n="293">
	<l>परैरुक्तान्ब्रवीमीति विवक्षा चेदृशी ध्रुवम्</l>
	<l>तथा च नित्यतापत्तिः, न चान्यच्चिह्नमस्ति वः</l>
      </lg>
      <lg xml:id="SNA.294" n="294">
	<l>तज्जातीयत्वसादृश्ये निषिद्धे, यत्तु सम्भवेत्</l>
	<l>शब्दत्वेन सजातित्वं तुल्यं शब्दान्तरेषु तत्</l>
      </lg>
      <lg xml:id="SNA.295" n="295">
	<l>जात्या याथा घटादीनां व्यवहारोपलक्षणम्</l>
	<l>तथैव चानुपूर्व्यादेर्जातिद्वारेण सेत्स्यति</l>
      </lg>
      <lg xml:id="SNA.296" n="296">
	<l>ताल्वादिजातयस्तावत्सर्वपुंसां व्यवस्थिताः</l>
	<l>वक्ता तावद्ध्वनींस्ताभिरुपलक्ष्य निरस्यति</l>
      </lg>
      <lg xml:id="SNA.297" n="297">
	<l>तेषां च जातयो भिन्नाः शब्दाभिव्यक्तिहेतवः</l>
	<l>यावद्वर्णं प्रवर्तन्ते व्यक्तयो वा तदन्विताह्</l>
      </lg>
      <lg xml:id="SNA.298" n="298">
	<l>तत्र ताल्वादिसंयोगविभागक्रमपूर्वकम्</l>
	<l>ध्वनीनामानुपूर्व्यं स्याज्जात्या चोभयनित्यता</l>
      </lg>
      <lg xml:id="SNA.299" n="299">
	<l>यथैव भ्रमणादीनां भागैर्जात्या च लक्षितैः</l>
	<l>क्रमानुवृत्तिरेवं स्यात्ताल्वादिध्वनिवर्णभाक्</l>
      </lg>
      <lg xml:id="SNA.300" n="300">
	<l>व्यक्तीनामेव वा सौक्ष्म्याज्जातिधर्मावधारणम्</l>
	<l>तद्वशेन च वर्णानां व्यापित्वेऽपि क्रमग्रहः</l>
      </lg>
      <lg xml:id="SNA.301" n="301">
	<l>एवं ध्वनिगुणान्सर्वान्नित्यत्वेन व्यवस्थितान्</l>
	<l>वर्णा अनुपतन्तः स्युरर्थभेदावबोधिनः</l>
      </lg>
      <lg xml:id="SNA.302" n="302">
	<l>आनुपूर्वी च वर्णानां ह्रस्वदीर्घप्लुताश्च ये</l>
	<l>कालस्य प्रविभागास्तैर्जायन्ते ध्वन्युपाधयः</l>
      </lg>
      <lg xml:id="SNA.303" n="303">
	<l>कालश्चैको विभुर्नित्यः, प्रविभक्तोऽपि गम्यते</l>
	<l>वर्णवत्, सर्वभावेषु व्यज्यते केन चित्क्व चित्</l>
      </lg>
      <lg xml:id="SNA.304" n="304">
	<l>वर्णेषु व्यज्यमानस्य तस्य प्रत्यायनाङ्गता</l>
	<l>अन्यत्रापि तु सद्भावात्तत्स्वरूपस्य नित्यता</l>
      </lg>
      <lg xml:id="SNA.305" n="305">
	<l>तस्मान्न पदधर्मोऽस्ति विनाशो कश्चिदीदृशः</l>
	<l>तेन नित्यं पदं सिद्धं वर्णानित्यत्ववादिनाम्</l>
      </lg>
      <lg xml:id="SNA.306" n="306">
	<l>परधर्मेऽपि चाङ्गत्वमुक्तमश्वगजादिवत्</l>
	<l>नित्यतायां च सर्वेषामर्थपत्तेः प्रमाणता</l>
      </lg>
      <lg xml:id="SNA.307" n="307">
	<l>पदेऽनवयवे चापि व्यञ्जकैः क्रमवृत्तिभिः</l>
	<l>पुरुषाधीनतायां च न प्रामाण्यं प्रसज्यते</l>
      </lg>
      <lg xml:id="SNA.308" n="308">
	<l>वाक्क्येषु दृष्टमेतच्च तन्निर्भागत्ववादिनाम्</l>
	<l>अन्यथानुपपत्त्या तत्सर्वथा पदनित्यता</l>
      </lg>
      <lg xml:id="SNA.309" n="309">
	<l>पराथदर्शनार्थत्वं येनायं प्रतिपद्यते</l>
	<l>स धर्मो ह्यनुमानाय सम्बन्धापेक्षितोच्यते</l>
      </lg>
      <lg xml:id="SNA.310" n="310">
	<l>न साधनप्रयोगोऽयं सूत्रकारेण रच्यते</l>
	<l>वृत्तिकारेण चार्थस्तु योग्यो द्वाभ्यां निरूपितः</l>
      </lg>
      <lg xml:id="SNA.311" n="311">
	<l>अत्रोच्यते स्थिरः शब्दो धूमगोत्वादिजातिवत्</l>
	<l>सम्बन्धानुभ्वापेक्षसामान्यार्थावबोधनात्</l>
      </lg>
      <lg xml:id="SNA.312" n="312">
	<l>अन्यापोहनसारूप्यजातिलिङ्गत्वकल्पने</l>
	<l>विशेषाणामलिङ्गत्वात्सर्वसामान्यनित्यता</l>
      </lg>
      <lg xml:id="SNA.313" n="313">
	<l>स्ववाक्यादिविरोधो वा परार्थत्वेन कथ्यते</l>
	<l>प्रतिज्ञोच्चार्यते सर्वा साध्यार्थप्रतिपत्तये</l>
      </lg>
      <lg xml:id="SNA.314" n="314">
	<l>न चानित्या ब्रवीत्येषा स्वार्थमित्युपपादितम्</l>
	<l>तेनार्थप्रत्ययापन्नान्नित्यत्वान्नाशबाधनम्</l>
      </lg>
      <lg xml:id="SNA.315" n="315">
	<l>अर्थाभिधानसामर्थ्यमभ्युपेत्य च साधयेत्</l>
	<l>पूर्वाभ्युपगतेनापि नाशित्वं बाधते परः</l>
      </lg>
      <lg xml:id="SNA.316" n="316">
	<l>अर्थप्रतीतिसामर्थ्यैः प्रतिशास्त्रमुपाश्रितैः</l>
	<l>आगमेनापि नाशित्वं बाध्यते सर्ववादिनाम्</l>
      </lg>
      <lg xml:id="SNA.317" n="317">
	<l>सर्वलोकप्रसिद्ध्या च बाधः पूर्वोक्तया दिशा</l>
	<l>अनुमानविरोधोऽपि प्रागुक्तेनैव हेतुना</l>
      </lg>
      <lg xml:id="SNA.318" n="318">
	<l>प्रत्यक्षेण विरुद्धत्वं सङ्ख्याभावेऽभिधास्यते </l>
	<l>वक्तव्यश्चैष कः शब्दो नाशित्वेन प्रसाध्यते</l>
      </lg>
      <lg xml:id="SNA.319" n="319">
	<l>त्रिगुणः पौद्गलो वाऽऽयमाकाशस्याथ वा गुणः</l>
	<l>वर्णादन्योऽथ नादात्मा वायुरूपोऽर्थवाचकः</l>
      </lg>
      <lg xml:id="SNA.320" n="320">
	<l>पदवाक्यात्मकः स्फोटः सारूप्यान्यनिवर्त्तने</l>
	<l>एतेषामस्त्वनित्यत्वं नास्माकं तेषु नित्यता</l>
      </lg>
      <lg xml:id="SNA.321" n="321">
	<l>अप्रसिद्धविशेष्यत्वमाश्रयासिद्धहेतुता</l>
	<l>अथास्मदिष्टः पक्षः स्याद्द्वयमेतत्समं तव</l>
      </lg>
      <lg xml:id="SNA.322" n="322">
	<l>शब्दमात्रमथोच्येत शब्दत्वं च तथा सति</l>
	<l>अनित्यं तच्च सर्वेषां नित्यमिष्टं विरुद्ध्यते</l>
      </lg>
      <lg xml:id="SNA.323" n="323">
	<l>यत्किञ्चिदिह सामान्यं नित्यं सर्वेण कल्प्यते</l>
	<l>अनित्यत्वे हि नैतत्स्याद्व्यक्तिषु कासु चित्</l>
      </lg>
      <lg xml:id="SNA.324" n="324">
	<l>व्यक्तयः शब्दशब्देन न शक्यन्ते च भाषितुम्</l>
	<l>तासां जात्यतिरेके च पूर्वोक्ते एव दूषणे</l>
      </lg>
      <lg xml:id="SNA.325" n="325">
	<l>आश्रयानतिरेके तु जाताविव विरोधिता</l>
	<l>अप्रसिद्धविशेष्यत्वं स्यात्परेषां च पूर्ववत्</l>
      </lg>
      <lg xml:id="SNA.326" n="326">
	<l>अनित्यवं च नाशित्वं यद्यात्यन्तिकमुच्यते</l>
	<l>ततोऽस्मान्प्रति पक्षः स्यादप्रसिद्धविशेषणः</l>
      </lg>
      <lg xml:id="SNA.327" n="327">
	<l>यथा कथञ् चिदिष्टा चेदनित्यव्यपदेश्यता</l>
	<l>अनभिव्यक्त्यवस्थातः साभिव्यक्त्यात्मनेष्यते</l>
      </lg>
      <lg xml:id="SNA.328" n="328">
	<l>ऐकान्तिकविकल्पे च व्यतिरेकविनाशयोः</l>
	<l>पूर्वाभ्युपगमेनापि विरोधः सांख्यजैनयोः</l>
      </lg>
      <lg xml:id="SNA.329" n="329">
	<l>प्रत्यक्षैन्द्रियकत्वादेरौलूक्यानामसिद्धता</l>
	<l>अनेकशब्दकल्प्यत्वादाद्यमध्यभवेषु च</l>
      </lg>
      <lg xml:id="SNA.330" n="330">
	<l>अन्त्यशब्देऽपि पक्षे स्यादाश्रयासिद्धता मम</l>
	<l>सर्वशब्देषु साध्येषु हेतुरव्यापकस्तव</l>
      </lg>
      <lg xml:id="SNA.331" n="331">
	<l>सामान्यैर्व्यभिचारश्च, जातिमत्त्वे सतीति चेत्</l>
	<l>तथापि, असिद्धमस्माकं तद्वत्त्वं व्यतिरिक्तया</l>
      </lg>
      <lg xml:id="SNA.332" n="332">
	<l>अनन्यया तु तद्वत्ता तवासिधेत्यहेतुता</l>
	<l>अथानुवृत्तिव्यावृत्तिहेतुना युज्यते मतुप्</l>
      </lg>
      <lg xml:id="SNA.333" n="333">
	<l>तथाप्यस्त्येव तद्वत्ता तेषां सामान्यबुद्धितः</l>
	<l>गोत्वादिष्वपि सामान्यं सामान्यमिति नो मतिः</l>
      </lg>
      <lg xml:id="SNA.334" n="334">
	<l>व्यावर्त्तते विशेषेभ्यः सेति शब्देन तुल्यता</l>
	<l>नित्यत्वं चानुगाम्येषामनित्येभ्यो निवर्त्तितम्</l>
      </lg>
      <lg xml:id="SNA.335" n="335">
	<l>अथात्र गौणमिथ्यात्वे स्याताम्वर्णेषु ते समे</l>
	<l>योगीन्द्रियावगम्यैश्च व्यभिचारोऽणुभिस्तव</l>
      </lg>
      <lg xml:id="SNA.336" n="336">
	<l>नित्यानामपि तेषां हि प्रत्यक्षत्वादिसम्भवः</l>
	<l>अथ स्यात्तन्निवृत्त्यर्थमस्मदादिविशेषणम्</l>
      </lg>
      <lg xml:id="SNA.337" n="337">
	<l>अहंप्रत्ययविज्ञेयैरात्मभिर्व्यभिचारिता</l>
	<l>लिङ्गशब्दाद्यभावेन मनस्संयोगहेतुकम्</l>
      </lg>
      <lg xml:id="SNA.338" n="338">
	<l>प्रत्यक्षं चैतदेकान्तात्सुखादाविव कल्प्यते</l>
	<l>बाह्येन्द्रियावगम्यत्वमथ कुर्याद्विशेषणम्</l>
      </lg>
      <lg xml:id="SNA.339" n="339">
	<l>तथापि व्यभिचार्येव जातीनां जातिमत्तया</l>
	<l>एकार्थसमवायेन जातिर्जातिमती हि वः</l>
      </lg>
      <lg xml:id="SNA.340" n="340">
	<l>आधारत्वमथोच्येत, नामूर्ताऽऽधीयते ह्यसौ</l>
	<l>समवायं यदि ब्रूयाः त्वदीयः सोऽपि वारितः</l>
      </lg>
      <lg xml:id="SNA.341" n="341">
	<l>अभेदवृत्तिं ब्रूयाश्चेत्, जातीनामपि सेष्यते</l>
	<l>क्लेशश्च नित्यवैधर्म्ये कृतो बहुविशेषणैः</l>
      </lg>
      <lg xml:id="SNA.342" n="342">
	<l>स्वशब्देनैव तान्युक्त्वा तेभ्योऽन्यत्वं वरं कृतम्</l>
	<l>एवं च शक्यते वक्तं नित्यताप्यम्बरादिवत्</l>
      </lg>
      <lg xml:id="SNA.343" n="343">
	<l>तद्भिन्नाऽऽनित्यवृक्षादिव्यतिरिक्तत्वहेतुका</l>
	<l>केवलैन्द्रियकत्वेऽपि सांख्यबौद्धप्रकल्पिते</l>
      </lg>
      <lg xml:id="SNA.344" n="344">
	<l>जात्या साधितयेदानीं व्यभिचारः प्रतीयते</l>
	<l>असिद्धे पक्षधर्मत्वे यथैव प्रतिवादिनः</l>
      </lg>
      <lg xml:id="SNA.345" n="345">
	<l>न हेतुर्लभ्यते, तद्वदन्वयव्यतिरेकयोः</l>
	<l>तत्र यद्यप्यसिद्धा स्याज्जातिः साधनवादिनः</l>
      </lg>
      <lg xml:id="SNA.346" n="346">
	<l>तावत्तथाप्यहेतुत्वं यावत्सा न निराकृता</l>
	<l>कार्या चैन्द्रियकत्वेऽपि किं वस्त्विति निरूपणा</l>
      </lg>
      <lg xml:id="SNA.347" n="347">
	<l>व्यक्त्यनन्यत्वनानात्वभेदाभेदेषु च स्फुटा </l>
	<l>तत्रासाधारणासिद्ध साध्यहीनसपक्षताः</l>
      </lg>
      <lg xml:id="SNA.348" n="348">
	<l>विकल्पितानुसारेण वक्तव्या वाद्यपेक्षया</l>
	<l>विरुद्धाव्यभिचारित्वं वक्ष्यमाणैश्च हेतुभिः</l>
      </lg>
      <lg xml:id="SNA.349" n="349">
	<l>केवलाकाशवर्त्तित्वादौलूक्यस्य विभुत्ववत्</l>
	<l>तथा च श्रोत्रगम्यत्वाच्छब्दत्ववदिति स्थितिः</l>
      </lg>
      <lg xml:id="SNA.350" n="350">
	<l>प्रागुक्तेन विभुत्वेन व्योमवच्चास्य नित्यता</l>
	<l>सपक्षोऽपि विकल्प्योऽत्र श्रुत्यर्थे साध्यहीनता</l>
      </lg>
      <lg xml:id="SNA.351" n="351">
	<l>व्यक्तिलक्षणपक्षेऽपि जात्यन्यानन्यकल्पना</l>
	<l>अन्यत्वे धर्म्यसिद्धिर्नोऽनन्यत्वेऽपि परान्प्रति</l>
      </lg>
      <lg xml:id="SNA.352" n="352">
	<l>अविशेषेऽपि नानित्यं न नित्यं वस्तु तन्मम</l>
	<l>अंशो ह्येतस्य जात्याख्यो नित्यो ध्वंसीतरो मतः</l>
      </lg>
      <lg xml:id="SNA.353" n="353">
	<l>अनित्यता विकल्प्यात्र, नाशश्चेत्साध्यहीनता</l>
	<l>ममान्यथा तु भवताम्, इत्येषा दूषणोक्तिदिक्</l>
      </lg>
      <lg xml:id="SNA.354" n="354">
	<l>सर्वेण शब्दरूपं च वाचकं नित्यमिष्यते</l>
	<l>तत्स्वरूपे विवादस्तु वर्णास्तत्र च साधिताः</l>
      </lg>
      <lg xml:id="SNA.355" n="355">
	<l>सम्बन्धनित्यतायाः किं शब्दाधिकरणेऽभिधा</l>
	<l>तादर्थ्याच्छब्दचिन्तायाः सैव ह्यत्राधिकारिती</l>
      </lg>
      <lg xml:id="SNA.356" n="356">
	<l>यद्वा सम्बन्धनित्यत्वद्वारेयं शब्दनित्यता</l>
	<l>साध्यते, न विनष्टे हि शब्दे तन्नित्यता भवेत्</l>
      </lg>
      <lg xml:id="SNA.357" n="357">
	<l>अनित्यानां हि नित्यात्मा यः सम्बन्धः प्रतीयते</l>
	<l>आश्रयाणामनुच्छेदान्न क्व चित्स विरुध्यते</l>
      </lg>
      <lg xml:id="SNA.358" n="358">
	<l>न चानुच्छेदरूपेण गोशब्दानामिह स्थितिः</l>
	<l>न चैषां गम्यते भेदस्तेनैकस्यैव नित्यता</l>
      </lg>
      <lg xml:id="SNA.359" n="359">
	<l>कृत्रिमत्वे च सम्बन्धस्तत्प्रयोगापवर्जनात्</l>
	<l>तदेकव्यक्तिनिष्ठत्वान्नैव सार्वत्रिको भवेत्</l>
      </lg>
      <lg xml:id="SNA.360" n="360">
	<l>पार्थिवद्रव्यसत्तादिलाङ्गूलत्वादिसङ्करात्</l>
	<l>विना प्रयोगभूयस्त्वं न स्याद्गोत्वावधारणा</l>
      </lg>
      <lg xml:id="SNA.361" n="361">
	<l>तस्मादकृत्रिमः शब्दो न कदा चिद्विनष्यति</l>
	<l>नित्येन नित्यसम्बन्धादाकाशपरमाणुवत्</l>
      </lg>
      <lg xml:id="SNA.362" n="362">
	<l>यद्वा सम्बन्धनित्यत्वं सूत्रेऽस्मिन्नैव वर्ण्यते</l>
	<l>शब्दनित्यत्वमात्रेऽपि भाष्यं ह्येतस्य युज्यते</l>
      </lg>
      <lg xml:id="SNA.363" n="363">
	<l>सम्मुग्धानेकसामान्यविषयो हि सकृच्छ्रुतः</l>
	<l>निष्कृष्टस्वार्थवाचित्वं शब्दो न प्रतिपद्यते</l>
      </lg>
      <lg xml:id="SNA.364" n="364">
	<l>बहुभिः श्रवणैरेव प्राणित्वादीनि वर्जयेत्</l>
	<l>शुक्लादिगमनादीनि सास्नालाङ्गूलतादि च</l>
      </lg>
      <lg xml:id="SNA.365" n="365">
	<l>शाबलेयादिखण्डादिव्यक्तीश्च स्वनिबन्धनाः</l>
	<l>निष्कृअष्टगोत्ववाचित्वं चिरेण प्रतिपद्यते</l>
      </lg>
      <lg xml:id="SNA.366" n="366">
	<l>तावत्कालं स्थिरं चैनं कः पश्चान्नाशयिष्यति</l>
	<l>अनपेक्षत्वसूत्रेण तच्चैतत्साधयिष्यते</l>
      </lg>
      <lg xml:id="SNA.367" n="367">
	<l>क्रियावतामभेदे हि क्रियावृत्तिषु कृत्वसुच्</l>
	<l>तत्प्रयोगाद्ध्रुवं तस्य श्ब्दस्यावर्त्तते क्रिया</l>
      </lg>
      <lg xml:id="SNA.368" n="368">
	<l>पुनःप्रयोगविज्ञानं न हि शब्दान्तरे भवेत्</l>
	<l>तस्यां च शब्दसंख्यायामष्टाविति भवेच्छ्रुतिः</l>
      </lg>
      <lg xml:id="SNA.369" n="369">
	<l>भुक्तवन्तोऽष्टकृत्वोऽद्य ब्राह्मणा इति दृश्यते</l>
	<l>द्रव्यभेदेऽप्यनेकान्तं मत्वाऽऽह किमतो यदि</l>
      </lg>
      <lg xml:id="SNA.370" n="370">
	<l>तस्मात्तत्परिहाराय प्रमाणान्तरमुच्यते</l>
	<l>प्रत्यभिज्ञानमेतेन प्रयोगेणोपलक्षितम्</l>
      </lg>
      <lg xml:id="SNA.371" n="371">
	<l>कृत्वसुच्चापि नैवायं व्यभिचारीति गम्यते</l>
	<l>यतः प्रयुज्यते चैकब्राह्मणत्वविवक्षया</l>
      </lg>
      <lg xml:id="SNA.372" n="372">
	<l>प्रमाणं प्रत्यभिज्ञानं दृढेन्द्रियतयोच्यते</l>
	<l>इतरोऽसिद्धतामाह सादृश्याद्ग्राह्यदूषणात्</l>
      </lg>
      <lg xml:id="SNA.373" n="373">
	<l>नित्यं सदृश एवेति यत्र रूढा मतिर्भवेत्</l>
	<l>स इति प्रत्यभिज्ञानं भ्रान्तिस्तत्रावकल्पते</l>
      </lg>
      <lg xml:id="SNA.374" n="374">
	<l>इह नित्यं स एवेति विज्ञानं जायते दृढम्</l>
	<l>तदास्तित्वाधिकत्वाच्च प्रामाण्यं तस्य साधितम्</l>
      </lg>
      <lg xml:id="SNA.375" n="375">
	<l>नित्यप्रसङ्गद्वारेण स्पष्टयोरप्यनित्यओः</l>
	<l>प्रत्यभिज्ञानसद्भावादनैकान्तिकतोच्यते</l>
      </lg>
      <lg xml:id="SNA.376" n="376">
	<l>न प्रत्यक्षे इति त्वेतदसम्बद्धमिवोत्तरम् </l>
	<l>यतो नात्र परेणोक्ता प्रत्यक्षत्वेन नित्यता</l>
      </lg>
      <lg xml:id="SNA.377" n="377">
	<l>प्रत्यक्षत्वाद्घटादीनां मा प्रसाङ्क्षीद्धि नित्यता</l>
	<l>अतीन्द्रियत्वान्मा भुच्च व्योमादेरप्यनित्यता</l>
      </lg>
      <lg xml:id="SNA.378" n="378">
	<l>न च नित्ये स्वरूपेण तेनोक्ते बुद्धिकर्मणी</l>
	<l>या त्वनैकान्तिकत्वोक्तिः सा तथैवावतिष्ठते</l>
      </lg>
      <lg xml:id="SNA.379" n="379">
	<l>न तयोः प्रत्यभिज्ञानमेतदेव किलोच्यते</l>
	<l>प्रत्यक्षत्वनिषेधेन प्रत्यक्षेण हि तद्भवेत्</l>
      </lg>
      <lg xml:id="SNA.380" n="380">
	<l>तेन हेतोरभावोऽयं विपक्षानुज्ञयोच्यते</l>
	<l>हेतुं चाप्यभ्यनुज्ञाय विपक्षो नेति कथ्यते</l>
      </lg>
      <lg xml:id="SNA.381" n="381">
	<l>साध्यं नित्यस्वरूपं चेदेतयोः प्रत्यभिज्ञया</l>
	<l>तत्रासम्बद्धता वाच्या योक्ता पङ्क्तिवने प्रति</l>
      </lg>
      <lg xml:id="SNA.382" n="382">
	<l>प्रत्यभिज्ञाननित्यत्वे याप्येषानवधारणा</l>
	<l>अनादराय, न ह्यस्मात्प्रकृतं मम दुष्यति</l>
      </lg>
      <lg xml:id="SNA.383" n="383">
	<l>व्यक्तिरूपेण वा येन नाशित्वं बुद्धिकर्मणोः</l>
	<l>न तत्र प्रत्यभिज्ञानं, घटबुद्धौ हि नास्य धीः</l>
      </lg>
      <lg xml:id="SNA.384" n="384">
	<l>येन तु प्रत्यभिज्ञानं शक्तिजात्यात्मनानयोः</l>
	<l>तेन नित्यत्वमेवेष्टं कथञ् चित्सर्ववादिनाम्</l>
      </lg>
      <lg xml:id="SNA.385" n="385">
	<l>एवं तु प्रत्यभिज्ञानं वाचोक्तं क्लिष्टयानया</l>
	<l>न च शक्यं निराकर्तुं सर्वलोकप्रसिद्धितः</l>
      </lg>
      <lg xml:id="SNA.386" n="386">
	<l>येन नाम प्रमाणेन ग्रहणं बुद्धिकर्मणोः</l>
	<l>तेनैव प्रत्यभिज्ञानान्नित्यत्वं किं न सिद्ध्यति</l>
      </lg>
      <lg xml:id="SNA.387" n="387">
	<l>वाङ्मात्रात्प्रत्यभिज्ञानं शक्यं शब्देऽपभाषितुम्</l>
	<l>प्रत्यभिज्ञानपेक्षेण न प्रत्यक्षेण किञ् चन</l>
      </lg>
      <lg xml:id="SNA.388" n="388">
	<l>रूपशब्दाविभागाच्चेत्यत्रैतत्साधयिष्यते</l>
	<l>प्रत्यक्षनित्यं कर्मेति, तेनैषात्रोपवर्णना</l>
      </lg>
      <lg xml:id="SNA.389" n="389">
	<l>नास्माभिः प्रत्यभिज्ञानं नित्यसाधनमिष्यते</l>
	<l>अनित्यवादिनस्त्वेषा प्रत्यक्षेण विरुद्धता</l>
      </lg>
      <lg xml:id="SNA.390" n="390">
	<l>तेनानैकान्तिको नायं सिद्धान्तान्तरदूषणम्</l>
	<l>धीकर्मस्वपि किं नैवमनित्यत्वं निवार्यते</l>
      </lg>
      <lg xml:id="SNA.391" n="391">
	<l>तदुच्यते विनाशित्वमनुमानात्प्रतीयते</l>
	<l>शब्दे प्रत्यक्षगम्ये च तेन बाधो बलीयसा</l>
      </lg>
      <lg xml:id="SNA.392" n="392">
	<l>धीकर्मं प्रत्यभिज्ञानान्नित्यता त्वानुमानिकी</l>
	<l>तादृशी नाशितापीति न स्यात्तत्र बलाबलम्</l>
      </lg>
      <lg xml:id="SNA.393" n="393">
	<l>न हि ते इति तेनाह, यद्वा हेतोर्विशेषणम्</l>
	<l>प्रत्यक्षम्, श्रौत्रता चेयं हेतुः शब्दत्ववत्कृतः</l>
      </lg>
      <lg xml:id="SNA.394" n="394">
	<l>यत्कर्मातीन्द्रियाधारं तदप्रत्यक्षमुच्यते</l>
	<l>अप्रत्यक्षेति बुद्धिश्च शून्यवादे निरूपिता</l>
      </lg>
      <lg xml:id="SNA.395" n="395">
	<l>प्रत्यक्षद्रव्यवर्त्तिन्यो दृश्यन्ते योः पुनः क्रियाः</l>
	<l>तासां वर्णवदेवेष्टं नित्यत्वं प्रत्यभिज्ञया</l>
      </lg>
      <lg xml:id="SNA.396" n="396">
	<l>व्यञ्जकाभावतश्चासां सन्ततानुपलब्धिता</l>
	<l>यदेवोत्पादकं वः स्यात्तदेव व्यञ्जकं मम</l>
      </lg>
      <lg xml:id="SNA.397" n="397">
	<l>तव शब्दत्वकर्तृत्वे नित्ये अपि सती यथा</l>
	<l>न नित्यमुपलभ्येते तथा मे बुद्धिकर्मणी</l>
      </lg>
      <lg xml:id="SNA.398" n="398">
	<l>यथा वा शक्तिसद्भावे कुतश्चित्कारणादृते</l>
	<l>न कार्याण्युपजायन्ते तथाभिव्यक्तिरिष्यताम्</l>
      </lg>
      <lg xml:id="SNA.399" n="399">
	<l>व्यक्तिभ्योऽन्यतया तावत्कर्म क्लेशेन कल्प्यते</l>
	<l>पुनर्जातिसहस्राणां तद्भेदे क्लिष्टकल्पना</l>
      </lg>
      <lg xml:id="SNA.400" n="400">
	<l>तत एकत्वनित्यत्वप्रत्येकसमवायिताः</l>
	<l>वृत्तिश्च विप्रकीर्णेषु कर्मभागेषु नाशिषु</l>
      </lg>
      <lg xml:id="SNA.401" n="401">
	<l>एकत्वाच्चलनादीनां तस्मादेकात्मिका मतिः</l>
	<l>प्रयत्नाश्रयनानात्वाद्बुद्धिभेदः प्रवर्त्तते</l>
      </lg>
      <lg xml:id="SNA.402" n="402">
	<l>नैव ह्यत्रापि विच्छिन्नाः शाबलेयादिपिण्डवत्</l>
	<l>कर्मव्यक्तीर्विजानीमः कल्पयेम द्वयं यतः</l>
      </lg>
      <lg xml:id="SNA.403" n="403">
	<l>शीघ्रमन्दादिभेदेऽपि स्यात्प्रयत्नादिभेदतः</l>
	<l>व्यक्तिद्वारो यथा जातेः व्यक्तेर्वा जनने यथा</l>
      </lg>
      <lg xml:id="SNA.404" n="404">
	<l>बुद्धीनामपि चैतन्यस्वाभाव्यात्पुरुषस्य नः</l>
	<l>नित्यत्वमेकता चेष्टा, भेदस्तु विषयाश्रयः</l>
      </lg>
      <lg xml:id="SNA.405" n="405">
	<l>स्वरूपेण यथा वह्निर्नित्यं दहनकर्मकः </l>
	<l>उपनीतं दहत्यर्थं दार्ह्य नान्यन्न चान्यथा</l>
      </lg>
      <lg xml:id="SNA.406" n="406">
	<l>यथा वा दर्पणः स्वच्छो यथा च स्फटिकोऽमलः</l>
	<l>यद्यन्निधीयते योग्यं तच्छायां प्रतिपद्यते</l>
      </lg>
      <lg xml:id="SNA.407" n="407">
	<l>तथैव नित्यचैतन्याः पुमांसो देहवृत्तयः</l>
	<l>गृह्णन्ति करणानीतान्रूपादीन्, धीरसौ मता</l>
      </lg>
      <lg xml:id="SNA.408" n="408">
	<l>तेनोपनेतृसम्बन्धभङ्गित्वाद्भङ्गिनो मतिः</l>
	<l>ननित्यं दाहको वह्निर्दाह्यासन्निधिना यथा</l>
      </lg>
      <lg xml:id="SNA.409" n="409">
	<l>तत्र बोधात्मकत्वेन प्रत्यभिज्ञायते मतिः</l>
	<l>घटहस्त्यादिबुद्धित्वं तद्भेदाल्लोकसम्मतम्</l>
      </lg>
      <lg xml:id="SNA.410" n="410">
	<l>सैवेति नोच्यते बुद्धिरर्थभेदानुसारिभिः</l>
	<l>न चास्याः प्रत्यभिज्ञानमर्थभेदेऽनुपाश्रिते</l>
      </lg>
      <lg xml:id="SNA.411" n="411">
	<l>एतन्मनसि कृत्वाऽऽह नित्ये एवेति भाष्यकृत्</l>
	<l>एतयैव दिशा वाच्या शुक्लादेरपि नित्यता</l>
      </lg>
      <lg xml:id="SNA.412" n="412">
	<l>संसर्गमात्रभेदेन स्यात्तत्रापि हि भेदधीः</l>
	<l>स्वरूपं तु तदेवेति को जातिं कथयिष्यति</l>
      </lg>
      <lg xml:id="SNA.413" n="413">
	<l>क्व चिद्द्रव्येण संसर्गः क्व चिन्न स्याद्गुणान्तरैः</l>
	<l>शुक्लादेस्तेन भिन्नत्वं सिद्धं भासुरधूसरैः</l>
      </lg>
      <lg xml:id="SNA.414" n="414">
	<l>ज्वालादेः क्षणिकत्वेऽपि प्रत्यभिज्ञेति चेत्, न तत्</l>
	<l>तत्रापि प्रत्यभिज्ञेयं सामान्यं नित्यमेव नः</l>
      </lg>
      <lg xml:id="SNA.415" n="415">
	<l>भेदबुद्धिस्तु यत्रांशे स्यात्केन चिदुपाधिना</l>
	<l>तत्र नः प्रत्यभिज्ञानं भेदबुद्ध्यैव वारितम्</l>
      </lg>
      <lg xml:id="SNA.416" n="416">
	<l>ह्यस्तनोच्चारितस्तस्माद्गोशब्दोऽद्यापि विद्यते</l>
	<l>गोशब्दज्ञानगम्यत्वाद्यथोक्तोऽद्यैष गौरिति</l>
      </lg>
      <lg xml:id="SNA.417" n="417">
	<l>ह्यो वासीदेष गोशब्दः पूर्वोक्तेनैव हेतुना</l>
	<l>यद्वा गोत्वाभिधायित्वं वाच्यो हेतुर्द्वयोरपि</l>
      </lg>
      <lg xml:id="SNA.418" n="418">
	<l>गोशब्दबुद्ध्या ह्यस्तन्या गोशब्दोऽयं प्रकाशितः</l>
	<l>गोशब्दविषयत्वेन यथैवाद्यप्रसूतया</l>
      </lg>
      <lg xml:id="SNA.419" n="419">
	<l>इयं वा तं विजानाति तद्धेतोः पूर्वबुद्धिवत्</l>
	<l>उभे वाप्येकविषये भवेतामेकबुद्धिवत्</l>
      </lg>
      <lg xml:id="SNA.420" n="420">
	<l>देशकालादिभिन्ना वा समस्ता गोत्वबुद्धयः</l>
	<l>एकगोशब्दजन्याः स्युर्गोधीत्वादेकबुद्धिवत्</l>
      </lg>
      <lg xml:id="SNA.421" n="421">
	<l>गोशब्दबुद्धयोऽप्येवमेकगोशब्दगोचराः</l>
	<l>गोशब्दविषयत्वेन कल्प्यन्तामेकबुद्धिवत्</l>
      </lg>
      <lg xml:id="SNA.422" n="422">
	<l>गोशब्दत्वनिषेधाच्च नात्र स्यात्सिद्धसाध्यता</l>
	<l>घटादेरेकतापत्तौ जात्येष्टं सिद्धसाधनम्</l>
      </lg>
      <lg xml:id="SNA.423" n="423">
	<l>व्यक्तीनामेकतार्पत्तिं कुर्याच्चेदनया दिशा</l>
	<l>तस्य दृष्टविरुद्धत्वं वाच्यं सर्वप्रमाणकम्</l>
      </lg>
      <lg xml:id="SNA.424" n="424">
	<l>येऽपि स्थूलविनाशानामन्यथानुपपत्तितः</l>
	<l>कल्पयन्त्यन्तरा सूक्ष्मं विनाशित्वं प्रतिक्षणम्</l>
      </lg>
      <lg xml:id="SNA.425" n="425">
	<l>तेऽपि क्षणिकनाशित्वादधिकां स्थूलनाशिताम्</l>
	<l>शब्दानामविजानन्तो न शक्ता नाशिसाधने</l>
      </lg>
      <lg xml:id="SNA.426" n="426">
	<l>क्षणभङ्गो घटादीनां वार्यस्तैरेव साधनैः</l>
	<l>तथैव प्रत्यभिज्ञानाद्, यावद्दृष्टं न बाधते</l>
      </lg>
      <lg xml:id="SNA.427" n="427">
	<l>साधनं तु ब्रुवाणस्य दीपज्वालादिदर्शनात्</l>
	<l>पूर्वोक्तेनैव माग्रेण प्रत्यक्षादिविरुद्धता</l>
      </lg>
      <lg xml:id="SNA.428" n="428">
	<l>पूर्वक्षणविनाशे च कल्प्यमाने निरन्वये</l>
	<l>उत्तरस्यानिमित्तत्वादुत्पत्तिर्नोपपद्यते</l>
      </lg>
      <lg xml:id="SNA.429" n="429">
	<l>अत्यन्तासन्नसौ तस्मिन्न्तावद्व्यापृतिक्षमः</l>
	<l>स्वयं चाभावदष्टत्वात्कस्मिन्काले करिष्यते</l>
      </lg>
      <lg xml:id="SNA.430" n="430">
	<l>नाशोत्पादसमत्वेऽपि नैरपेक्ष्यात्परस्परम्</l>
	<l>न कार्यकारणत्वे स्तः, तद्व्यापाराननुग्रहात्</l>
      </lg>
      <lg xml:id="SNA.431" n="431">
	<l>न ह्यलब्धात्मकं वस्तु पराङ्गत्वाय कल्प्ते</l>
	<l>न विनष्टं, न च स्थानं तस्य कार्यकृतिक्षमम्</l>
      </lg>
      <lg xml:id="SNA.432" n="432">
	<l>जायमानं च गन्धादि घटरूपे विनश्यति</l>
	<l>तत्कार्यं नेष्यते तद्वत्तथा रूपान्तराण्यपि</l>
      </lg>
      <lg xml:id="SNA.433" n="433">
	<l>तस्मात्प्राक्कार्यनिष्पत्तेर्व्यापारो यत्र दृश्यते</l>
	<l>तदेव कारणं तस्य न त्वानन्तर्यमात्रकम्</l>
      </lg>
      <lg xml:id="SNA.434" n="434">
	<l>ज्वालादेरपि नाशित्वं नैव सिद्धं प्रतिक्षणम् </l>
	<l>लघवोऽवयवास्तत्र यान्ति देशान्तरं लघु</l>
      </lg>
      <lg xml:id="SNA.435" n="435">
	<l>प्रभूतं वर्त्तिदेशे हि तेजस्तिष्ठति पिण्डितम्</l>
	<l>तत्र यावद्व्रजत्यूर्ध्वं तावज्ज्वालेति गम्यते</l>
      </lg>
      <lg xml:id="SNA.436" n="436">
	<l>ततोऽपि यदतिक्रम्य याति तत्स्यात्प्रभात्मकम्</l>
	<l>ततः परं तु यद्याति तत्सौक्ष्म्यान्नावधार्यते</l>
      </lg>
      <lg xml:id="SNA.437" n="437">
	<l>उत्तरावयवै रुद्धे मार्गे पूर्वे न यान्ति च</l>
	<l>यथोत्तरे विमुञ्चन्ति पूर्वे यान्ति तथा तथा</l>
      </lg>
      <lg xml:id="SNA.438" n="438">
	<l>संक्रान्तावपि तेनैषां तृणादौ वृद्ध्यसम्भवः</l>
	<l>शब्दे वृद्ध्याद्यभावोऽपि ध्वनिशैघ्र्येण जायते</l>
      </lg>
      <lg xml:id="SNA.439" n="439">
	<l>शरीरे यौवनाद्याप्तिः परिणामाच्च सेत्स्यति</l>
	<l>तथा हि सन्निवेशादि प्रत्यभिज्ञायते जनैः</l>
      </lg>
      <lg xml:id="SNA.440" n="440">
	<l>तत्रान्यानन्यवृत्तीनामनेकान्तस्वभावतः</l>
	<l>उत्पत्तिस्थितिनाशानां विरोधः प्राङ्निराकृतः</l>
      </lg>
      <lg xml:id="SNA.441" n="441">
	<l>एकसन्तानसम्बन्धात्प्रत्यभिज्ञानकल्पना</l>
	<l>ज्ञानसन्ततिमार्गेण वार्यान्यत्वाद्यसम्भवात्</l>
      </lg>
      <lg xml:id="SNA.442" n="442">
	<l>एवं स्थितस्य शब्दस्य श्रुतिकालात्क्षणान्तरे</l>
	<l>सम्भाव्यते विनाशित्वं न भूयोऽन्येन हेतुना</l>
      </lg>
      <lg xml:id="SNA.443" n="443">
	<l>यथा शस्त्रादिभिर्भेदाज्जरया वा पटादयः</l>
	<l>नङ्क्ष्यन्तीत्यवगम्यन्ते नैवं शब्देऽस्ति कारणम्</l>
      </lg>
      <lg xml:id="SNA.444" n="444">
	<l>शब्दो यथा पौद्गलिको निषिद्धः, स्याद्वायवीयस्य स एव मार्गः</l>
	<l>तस्मादनिर्धारितहेतुमार्गः सर्वत्र साक्षाद्भवतीति नित्यः</l>
      </lg>
    </div>

    <div n="VAA">
      <head>वाक्याधिकरण (वअ)</head>
      <lg xml:id="VAA.1" n="1">
	<l>पदार्थपदसम्बन्धनित्यत्वे साधितेऽपि वः</l>
	<l>नैव वेदप्रमाणत्वं वाक्यार्थं प्रति सिध्यति</l>
      </lg>
      <lg xml:id="VAA.2" n="2">
	<l>पदानि गमयेयुस्तं प्रत्येकं संहतानि वा</l>
	<l>व्यतिरिक्तोऽथ वा शब्दः पदार्था वाऽऽपि पूर्ववत्</l>
      </lg>
      <lg xml:id="VAA.3" n="3">
	<l>तत्प्रमाणं स्मृतीनां च तथा सम्बन्धतद्धियाम्</l>
	<l>प्रत्येकं संहतत्वेन तद्वदेव विकल्पनम्</l>
      </lg>
      <lg xml:id="VAA.4" n="4">
	<l>अदृष्टसङ्गतित्वेन सर्वेषामनिमित्तता</l>
	<l>अन्यः प्रतीतो न ह्यन्यं गमयिष्यत्यसङ्गतम्</l>
      </lg>
      <lg xml:id="VAA.5" n="5">
	<l>अप्रतीतश्च सम्बन्धो नाप्यसत्त्वाद्विशिष्यते</l>
	<l>न चाऽविज्ञायमानस्य सद्भावोऽपि प्रमाणवान्</l>
      </lg>
      <lg xml:id="VAA.6" n="6">
	<l>वाक्यवाक्यार्थयोर्नापि वस्तुत्वमुपपद्यते</l>
	<l>स्पष्टं पदतदर्थाभ्यामन्याऽनन्याऽनिरूपणात्</l>
      </lg>
      <lg xml:id="VAA.7" n="7">
	<l>न तावदवगम्येते कैश्चित्तद्व्यतिरेकतः</l>
	<l>यौगपद्यागृहीतेश्च समुदायौ न सिध्यतः</l>
      </lg>
      <lg xml:id="VAA.8" n="8">
	<l>न सत्तायौगपद्यस्य व्यवहाराङ्गतेष्यते</l>
	<l>अर्वनित्यतया मा भूद्विशेषानवधारणम्</l>
      </lg>
      <lg xml:id="VAA.9" n="9">
	<l>ज्ञानानां क्रमवर्त्तित्वाद्यौगपद्येऽप्यसम्भवः</l>
	<l>एन तत्समुदायोऽपि न वाक्यार्थः प्रतीयते</l>
      </lg>
      <lg xml:id="VAA.10" n="10">
	<l>सम्बन्धपूर्वकत्वं च वाक्यवाक्यार्थयोः स्थितम्</l>
	<l>स्वतन्त्रेषु हि वाक्यत्वं कदा चिन्नोपलक्ष्यते</l>
      </lg>
      <lg xml:id="VAA.11" n="11">
	<l>सम्बन्धश्चानपेक्षत्वात्कस्य चिन्नावकल्पते</l>
	<l>पदानि तावद्वर्णा वा स्वरूपैर्न कदाचन</l>
      </lg>
      <lg xml:id="VAA.12" n="12">
	<l>अनर्थकेष्वदृष्टत्वादपेक्षन्ते परस्परम्</l>
	<l>न चानुच्चारितः शब्दः शक्नोत्यन्यमपेक्षितुम्</l>
      </lg>
      <lg xml:id="VAA.13" n="13">
	<l>यौगपद्यं तु नास्त्येव न चोच्चार्य तिरोहितः</l>
	<l>अपेक्षणेऽपि सम्बन्धो नैव कश्चित्प्रतीयते</l>
      </lg>
      <lg xml:id="VAA.14" n="14">
	<l>कार्यकारणसंयोगसमवायादिलक्षणः</l>
	<l>एकार्थसमवायेऽपि सर्वेषां व्योम्नि तुल्यता</l>
      </lg>
      <lg xml:id="VAA.15" n="15">
	<l>तत्रोक्तानुक्तयोग्यादेर्न विशेष्येण सङ्गतिः</l>
	<l>एककार्यनियोगोऽपि व्यङ्ग्ये जन्येऽथ वा भवेत्</l>
      </lg>
      <lg xml:id="VAA.16" n="16">
	<l>व्यङ्ग्यास्तावत्पृथग्भूताः पदार्थाः पदभेदतः</l>
	<l>तथा तद्विषयाप्येतैर्बुद्धिर्नैकापि जायते</l>
      </lg>
      <lg xml:id="VAA.17" n="17">
	<l>या तु स्वविषया बुद्धिः प्रतिशब्दमसावपि </l>
	<l>न चैकज्ञानजननं भिन्नैस्तैः क्रमवर्त्तिभिः</l>
      </lg>
      <lg xml:id="VAA.18" n="18">
	<l>न चावयवशो बोधादैक्यं वाक्यतदर्थयोः</l>
	<l>न चावयवबुद्ध् नां भ्रान्तित्वं बाधकादृते</l>
      </lg>
      <lg xml:id="VAA.19" n="19">
	<l>एकनिर्भागताबुद्धेरसत्याः सत्यता कथम्</l>
	<l>अनुरागव्यवच्छेदौ बुद्धीनां न च सिद्ध्यतः</l>
      </lg>
      <lg xml:id="VAA.20" n="20">
	<l>क्षणिकत्वादतोऽर्थत्वं नेष्टं संसर्गभेदयोः</l>
	<l>यदि ध्रियत गोबुद्धिः शुक्लबुद्धिजनिक्षणे</l>
      </lg>
      <lg xml:id="VAA.21" n="21">
	<l>ततोऽन्याभ्यो निवर्त्तेत संसृज्येत तथानया</l>
	<l>संसर्गो न च बुद्धीनां संयोगादेरसम्भवात्</l>
      </lg>
      <lg xml:id="VAA.22" n="22">
	<l>एकात्मवृत्तिता तुल्या घटहस्त्यादिधीष्वपि</l>
	<l>तथा निरन्तरोत्पत्तिः, नाकाङ्क्षा वात्र शब्दवत्</l>
      </lg>
      <lg xml:id="VAA.23" n="23">
	<l>क्षणिकाऽऽयुगपद्भावे का बुद्धिः कामपेक्षते</l>
	<l>अत एव विशिष्टा धीस्ताभिर्नैकोपजन्यते</l>
      </lg>
      <lg xml:id="VAA.24" n="24">
	<l>यतः कल्प्येत सर्वासां संसर्गस्तदपेक्षया</l>
	<l>न च संसर्गविच्छेदनिर्भासोऽन्तः प्रकल्पितः</l>
      </lg>
      <lg xml:id="VAA.25" n="25">
	<l>बाह्याभासोऽर्थरूपेण प्रमाणं स्वप्नवद्भवेत्</l>
	<l>न च कालत्रयोपेतबाह्यार्थासम्भवे सति</l>
      </lg>
      <lg xml:id="VAA.26" n="26">
	<l>प्रवर्तेतापि विज्ञानं न चास्मिन्बाह्यसम्भवः</l>
	<l>अनुत्पन्नेऽपि तेनास्मिन्नुत्पन्नपरिकल्पना</l>
      </lg>
      <lg xml:id="VAA.27" n="27">
	<l>अर्थसंसर्गदृष्ट्या वा संसर्गोऽत्र प्रकल्प्यते</l>
	<l>बुद्ध्योर्न तावदेवं स्याद्विशेषणविशेष्यता</l>
      </lg>
      <lg xml:id="VAA.28" n="28">
	<l>तथैव शब्दतद्बुद्ध्योर्विशेषोत्पत्त्यसम्भवात्</l>
	<l>तावानेव हि गोशब्दः शुक्लशब्देऽपि कीर्तिते</l>
      </lg>
      <lg xml:id="VAA.29" n="29">
	<l>पूर्वसत्त्वेऽपि तावत्ता तस्यैवं तद्धियोरपि</l>
	<l>विशेषणविशेष्यत्वं न स्याच्छुक्लत्वगोत्वयोः</l>
      </lg>
      <lg xml:id="VAA.30" n="30">
	<l>न तयोरनुरागो हि नाऽवच्छेदः परस्परम्</l>
	<l>गोत्वेन न हि शुक्लत्वं गोत्वं वा तेन रज्यते</l>
      </lg>
      <lg xml:id="VAA.31" n="31">
	<l>अन्योन्यात्मन्यसद्भावाद्व्यक्त्यङ्गत्वाद्द्वयोरपि</l>
	<l>व्यक्तिश्चेदनुरज्येत ताभ्यां तत्रापि शब्दयोः</l>
      </lg>
      <lg xml:id="VAA.32" n="32">
	<l>न परस्परसम्बन्धः स्यादतद्गोचरौ हि तौ</l>
	<l>शब्दैरनुच्यमाने हि सत्यप्येकाश्रयेऽर्थतः</l>
      </lg>
      <lg xml:id="VAA.33" n="33">
	<l>शब्दानां नैव सम्बन्धः पृथिवीस्थगवाश्ववत्</l>
	<l>एकार्थसमवायेऽपि रूपादेर्नैव सङ्गतिः</l>
      </lg>
      <lg xml:id="VAA.34" n="34">
	<l>न चैकव्यक्तिवृत्तित्वे प्रमाणं गोत्वशुक्लयोः</l>
	<l>सम्बन्धादेतयोस्तत्र स्यादेकव्यक्तिकल्पना</l>
      </lg>
      <lg xml:id="VAA.35" n="35">
	<l>तदेकत्वाच्च सम्बन्ध एवमन्योन्यसंश्रयम्</l>
	<l>न चात्र पदमस्त्यन्यद्येनैकव्यक्तिधीर्भवेत्</l>
      </lg>
      <lg xml:id="VAA.36" n="36">
	<l>न चाऽस्याः पदवाच्यत्वं, वाच्यतेऽपि न चैकता</l>
	<l>गम्यमानस्य चैकत्वात्सम्बन्धो यदि कल्प्यते</l>
      </lg>
      <lg xml:id="VAA.37" n="37">
	<l>पार्थिवत्वाद्यभेदेन किं न स्याद्घटवृक्षयोः</l>
	<l>शुक्लश्रुत्या न गोत्वादिः कृष्णादिभ्यो निवर्त्त्यते</l>
      </lg>
      <lg xml:id="VAA.38" n="38">
	<l>स्वभावतोऽवबोधश्च तद्वशान्नाऽपसर्पति</l>
	<l>कृष्णाद्यपोहनं वाच्यं शुक्लशब्दस्य यद्यपि</l>
      </lg>
      <lg xml:id="VAA.39" n="39">
	<l>तथापि गोगतत्वेऽस्य प्रमाणं नैव सन्निधिः</l>
	<l>तद्विषय एवेति यावच्छब्देन नोच्यते</l>
      </lg>
      <lg xml:id="VAA.40" n="40">
	<l>तावत्सर्वमशाब्दं स्यात्स्वातन्त्र्येणाऽध्यवस्यतः</l>
	<l>सन्निधेरनुमीयेत तादृशं वचनं यदि</l>
      </lg>
      <lg xml:id="VAA.41" n="41">
	<l>पुनः सण्णिध्यधीनैव तस्यैतद्विषयाऽर्थता</l>
	<l>तत्रापि शब्दक्.ल्प्तिश्चेदनवस्था भवेदियम्</l>
      </lg>
      <lg xml:id="VAA.42" n="42">
	<l>षट्प्रमाणाऽतिरिक्तत्वात्तस्मात्सन्निध्यनाश्रयः</l>
	<l>सम्बन्धकारणं नापि षष्ठी गव्युपलभ्यते</l>
      </lg>
      <lg xml:id="VAA.43" n="43">
	<l>सत्यामपि तु सम्बन्धः श्रौतस्तावन्निराकृतः</l>
	<l>गम्यमानस्य चार्थस्य नैव दृष्टं विशेषणम्</l>
      </lg>
      <lg xml:id="VAA.44" n="44">
	<l>शब्दानरैर्विभक्त्या वा धूमोऽयं ज्वलतीतिवत्</l>
	<l>संसर्गे चापि भेदे वा वाक्यार्थे परिकल्पिते</l>
      </lg>
      <lg xml:id="VAA.45" n="45">
	<l>तस्य यावत्पदार्थत्वान्नैकवाक्यत्वसम्भवः</l>
	<l>पदार्थव्यतिरेकश्च नास्ति संसर्गभेदयोः</l>
      </lg>
      <lg xml:id="VAA.46" n="46">
	<l>न च वस्त्वन्तराऽऽरम्भः पदार्थैस्तदनुग्रहात् </l>
	<l>न हि जातिगुणैः किं चित्कार्यमारश्यते बहिः</l>
      </lg>
      <lg xml:id="VAA.47" n="47">
	<l>तदभावेऽवबोधश्च जातोऽपि स्वप्नवन्मृषा</l>
	<l>सतामेव विशेषाणां संनिधेर्योऽपि मन्यते</l>
      </lg>
      <lg xml:id="VAA.48" n="48">
	<l>वाक्यार्थत्वमभिव्यक्तौ तस्यापि तदनेकता</l>
	<l>प्राक्सत्त्वे च कुतस्तेषां प्रमाणं प्रत्ययैर्विना</l>
      </lg>
      <lg xml:id="VAA.49" n="49">
	<l>न चैषां वस्तुसत्त्वं च तत्पदेऽस्तित्वकारणं</l>
	<l>एवमाद्याऽन्त्यसर्वेषां पृथक्संघातकल्पने</l>
      </lg>
      <lg xml:id="VAA.50" n="50">
	<l>अन्योन्याऽनुग्रहाऽभावात्पदानां नास्ति वाक्यता</l>
	<l>आद्यं यदि पदं सर्वैः संस्क्रियेत विशेषतः</l>
      </lg>
      <lg xml:id="VAA.51" n="51">
	<l>ततस्तदेव वाक्यं स्यादन्यश्च द्योतको गणः</l>
	<l>एवमन्त्येषु सर्वेषु पृथग्भूतेष्ववस्थितम्</l>
      </lg>
      <lg xml:id="VAA.52" n="52">
	<l>स्वतन्त्रेषु हि वाक्यत्वं कथचिन्नोपलक्षितम्</l>
	<l>स्फोटजातिनिषेधश्च स्यात्पदस्फोटजातिवत्</l>
      </lg>
      <lg xml:id="VAA.53" n="53">
	<l>वार्यः पदक्रमो वाक्यं यथा वर्णक्रमः पदम्</l>
	<l>बुद्ध्या न चोपसंहर्तुः क्रमो निष्कृष्य शक्यते</l>
      </lg>
      <lg xml:id="VAA.54" n="54">
	<l>पदान्येव हि तद्वन्ति वर्तन्ते श्रोत्रबुद्धिवत्</l>
	<l>तावत्स्वेव पदेष्वन्यः क्रमोऽन्यश्च प्रतीयते</l>
      </lg>
      <lg xml:id="VAA.55" n="55">
	<l>तत्र यावत्क्रमं भेदो वाक्यार्थस्य प्रसज्यते</l>
	<l>पदान्तरस्य पारार्थ्यादाख्यातं योऽपि मन्यते</l>
      </lg>
      <lg xml:id="VAA.56" n="56">
	<l>वाक्यं प्राधान्ययोगेन वाक्यार्थं चापि भावनाम्</l>
	<l>तत्रापि न बहिर्वस्तु क्रियाकारकसङ्गतिः</l>
      </lg>
      <lg xml:id="VAA.57" n="57">
	<l>न कारकाणामन्योन्यं न क्रियाणां प्रतीयते</l>
	<l>उखायामोदनं काष्ठैर्देवदत्तः पचेदिति</l>
      </lg>
      <lg xml:id="VAA.58" n="58">
	<l>द्रव्याणां तावदेतस्मिन्न सम्बन्धः परस्परम्</l>
	<l>अत्यन्तभेदनिष्पन्नषष्ठ्यभावानपेक्षणैः</l>
      </lg>
      <lg xml:id="VAA.59" n="59">
	<l>तृतीयाद्यपहारेण सन्निधेरपि बाधनात्</l>
	<l>काष्ठादीनां च सम्बन्धः क्रियया न स्वरूपतः</l>
      </lg>
      <lg xml:id="VAA.60" n="60">
	<l>आर्द्रादिधर्मकैः पाकस्तैः कृतो न हि दृश्यते</l>
	<l>शक्तिः कारणमिष्ठा चेद्, अमूर्ता सापि निष्क्रिया</l>
      </lg>
      <lg xml:id="VAA.61" n="61">
	<l>शक्तैरपि च तैः पाकस्तिष्ठद्भिर्नैव साध्यते</l>
	<l>ज्वलनादिमुखेनाथ तेषां पाकेन सङ्गतिः</l>
      </lg>
      <lg xml:id="VAA.62" n="62">
	<l>तथापि कर्मणा क्रमं न साध्यमिति दुर्भम्</l>
	<l>भिन्नार्थसमवेतत्वान्न च सम्बन्धसम्भवः</l>
      </lg>
      <lg xml:id="VAA.63" n="63">
	<l>न चान्यकारकोत्पाद्ये कारकं कारकान्तरम्</l>
	<l>ज्वलनादीनि कुर्वन्ति न च स्युः पाकसाधनम्</l>
      </lg>
      <lg xml:id="VAA.64" n="64">
	<l>अपाकसाधनानां च कुतस्तेनैकवाच्यता</l>
	<l>ज्वलनादिगता पाके शक्तिश्चेदुपचर्यते</l>
      </lg>
      <lg xml:id="VAA.65" n="65">
	<l>कर्तृत्वात्तत्र काष्ठादेः करणत्वादि च दुर्लभम्</l>
	<l>मुख्यं कारकवैचित्र्यमलब्धं ज्वलनादिषु</l>
      </lg>
      <lg xml:id="VAA.66" n="66">
	<l>कथं तु पाकवेलायामुपचारेण लभ्यते</l>
	<l>स्वव्यापारे च काष्ठादेः करणत्वाद्यसम्भवः</l>
      </lg>
      <lg xml:id="VAA.67" n="67">
	<l>विक्लिद्यन्ति ज्वलन्तीति बिभ्रतीति च दर्शनात्</l>
	<l>न चैषां पाकवेलायां व्यापारान्तरमिष्यते</l>
      </lg>
      <lg xml:id="VAA.68" n="68">
	<l>एकप्रयोगवत्, तेन कर्तृतैव प्रसज्यते</l>
	<l>पचिना चानुपात्तेषु ज्वलनादिष्वसङ्गतिः</l>
      </lg>
      <lg xml:id="VAA.69" n="69">
	<l>न हि सद्भावमात्रेण तानि सम्बन्धकारणम्</l>
	<l>न च शब्दान्तरैरेषामुपादानमतः पचिः</l>
      </lg>
      <lg xml:id="VAA.70" n="70">
	<l>देवदत्तक्रियावाची न स्यात्काष्ठादिसङ्गतः</l>
	<l>सर्वव्यापारवाची चेत्पचिरिष्टस्तथा सति</l>
      </lg>
      <lg xml:id="VAA.71" n="71">
	<l>कर्तृत्वमेव काष्टादेरापन्नं देवदत्तवत्</l>
	<l>धातुनोक्तक्रिये नित्यं कारके कर्तृतेष्यते</l>
      </lg>
      <lg xml:id="VAA.72" n="72">
	<l>सर्वेषां भावनासाम्ये न ह्यन्यत्कर्तृलक्षणम्</l>
	<l>काष्ठादीनि पचन्तीति विवक्षा या च दृश्यते</l>
      </lg>
      <lg xml:id="VAA.73" n="73">
	<l>सापि नैवोपपद्येत यद्यन्यत्कर्तृलक्षणम्</l>
	<l>एकधातुगृहीतानां न चास्त्यङ्गप्रधानता</l>
      </lg>
      <lg xml:id="VAA.74" n="74">
	<l>न कारकं ततः कर्त्ता प्राधान्याभिहितक्रियम्</l>
	<l>अतः समप्रधानानामभिधा सदसत्त्वयोः</l>
      </lg>
      <lg xml:id="VAA.75" n="75">
	<l>क्व चित्कारकवैचित्र्यं क्व चिदैक्यं न युज्यते </l>
	<l>प्रत्ययेनापि नैवात्र ज्वलनादिपरिग्रहः</l>
      </lg>
      <lg xml:id="VAA.76" n="76">
	<l>कर्तृमात्रं त्वसौ ब्रूयादथ वा तद्गता क्रियाम्</l>
	<l>तस्मान्न पचतीत्यत्र काष्ठादेरस्ति सङ्गतिः</l>
      </lg>
      <lg xml:id="VAA.77" n="77">
	<l>सर्वत्र न च धात्वर्थः प्रत्ययार्थेन युज्यते</l>
	<l>भावना प्रत्ययार्थो हि धात्वर्थानां च तां प्रति</l>
      </lg>
      <lg xml:id="VAA.78" n="78">
	<l>साध्यसाधनयोग्यानामुपादानं च धातुभिः</l>
	<l>साध्यत्वं पाकमित्येवं पाकेनैव च साधनम्</l>
      </lg>
      <lg xml:id="VAA.79" n="79">
	<l>पचित्येतेन रूपेण नैकोऽप्यंशः प्रतीयते</l>
	<l>विधिभावनयोश्चैकप्रत्ययग्राह्यताकृतः</l>
      </lg>
      <lg xml:id="VAA.80" n="80">
	<l>धात्वर्थात्प्रथमं तावत्सम्बन्धोऽध्यवसीयते</l>
	<l>विधाववसिते तत्र केवले भावनात्मनि</l>
      </lg>
      <lg xml:id="VAA.81" n="81">
	<l>पश्चात्सम्बध्यमानोऽपि न धात्वर्थो विधीयते</l>
	<l>विध्यहीनप्रवृत्तेश्च न स कार्यः श्रुतोऽपि सन्</l>
      </lg>
      <lg xml:id="VAA.82" n="82">
	<l>एवं कारकविध्यन्तविधानस्याप्यसम्भवः</l>
	<l>विध्यन्तत्वं प्रयाजादेर्निषेधव्यमसङ्गतम्</l>
      </lg>
      <lg xml:id="VAA.83" n="83">
	<l>असम्बद्धत्वमेतेषां वाच्यं शुक्लगवादिवत्</l>
	<l>तत्रार्थलक्षणा का चित्सम्भवेदपि सङ्गतिः</l>
      </lg>
      <lg xml:id="VAA.84" n="84">
	<l>वाक्यैरेव त्वसम्बद्धैः सम्बन्धो न प्रकल्प्यते</l>
	<l>अतोऽन्योन्याश्रयत्वं स्यादेकमूलाप्रसिद्धितः</l>
      </lg>
      <lg xml:id="VAA.85" n="85">
	<l>एवमंशत्रयासत्त्वाज्जातो निर्विषयो विधिः</l>
	<l>धात्वर्थकारकाणां तु साक्षान्नैवैष सिध्यति</l>
      </lg>
      <lg xml:id="VAA.86" n="86">
	<l>विधेर्भावनया रोधात्कर्तुस्तेष्वप्रवर्तनात्</l>
	<l>क्रियाकारकसम्बन्धमूलत्वात्सर्वसङ्गतिः</l>
      </lg>
      <lg xml:id="VAA.87" n="87">
	<l>निषेध्या तन्निषेधेन स्वस्वामिपितृबन्धुषु</l>
	<l>उपसर्गनिपातानां केन चिन्न च सङ्गतिः</l>
      </lg>
      <lg xml:id="VAA.88" n="88">
	<l>परस्परं त्वसिध्हैव स्वातन्त्र्येण च नामभिः</l>
	<l>क्रियाविशेषणत्वाच्च विना नैवोपसर्गता</l>
      </lg>
      <lg xml:id="VAA.89" n="89">
	<l>वाक्यार्थोऽसत्त्वभूतत्वादेतैर्न च विशिष्यते</l>
	<l>क्रियाद्वाराऽथ कल्प्येत सापि नाकारकात्मनः</l>
      </lg>
      <lg xml:id="VAA.90" n="90">
	<l>असत्त्वभूमर्थं च नाध्यवस्यति कारकम्</l>
	<l>विशेषणत्वमप्येषां नैवार्थाननुरञ्जनात्</l>
      </lg>
      <lg xml:id="VAA.91" n="91">
	<l>आनर्थक्यान्यवाचित्वविपरोतप्रसाधनात्</l>
	<l>प्रलम्बतेऽयमित्यादौ तेषां कश्चिदर्थकः</l>
      </lg>
      <lg xml:id="VAA.92" n="92">
	<l>प्रासादादिषु चान्योऽर्थो विपरीतः प्रतिष्ठते</l>
	<l>येन स्वार्थाविरोधेन विशेष उपजन्यते</l>
      </lg>
      <lg xml:id="VAA.93" n="93">
	<l>विशेषणं तदेवेष्टं न तु यत्स्वार्थनाशकम्</l>
	<l>आभिमुख्योर्ध्वगत्यादिविशेषो योऽवगम्यते</l>
      </lg>
      <lg xml:id="VAA.94" n="94">
	<l>तस्यापि कर्तृधर्मत्वान्न धात्वर्थाङ्गतेष्यते</l>
	<l>कर्त्रा च सह सम्बन्धो नोपसर्गस्य विद्यते</l>
      </lg>
      <lg xml:id="VAA.95" n="95">
	<l>अंशत्रयातिरिक्तत्वान्नापि भावनया सह</l>
	<l>प्रतिषेधविकल्पादेः सम्बन्धश्च विरुध्यते</l>
      </lg>
      <lg xml:id="VAA.96" n="96">
	<l>अन्यरूपपरिच्छेदाद्वाह्यवस्त्वर्थवादिनाम्</l>
	<l>स्वश्रुतेः प्रथमं वस्तु सद्भावेन निरूपितम्</l>
      </lg>
      <lg xml:id="VAA.97" n="97">
	<l>कथं नञादिभिः पश्चादभावमुपनीयते</l>
	<l>विरोधश्च तयोः श्रुत्योरस्ति नास्तीति शब्दवत्</l>
      </lg>
      <lg xml:id="VAA.98" n="98">
	<l>विकल्पे पुनरेकस्य शब्दस्यैषा विरोधिता</l>
	<l>गवादिवच्च नैतेषां स्वतन्त्रार्थावधारणम्</l>
      </lg>
      <lg xml:id="VAA.99" n="99">
	<l>येन तत्पूर्वकं सन्तं वाक्यार्थं यायुरात्मना</l>
	<l>समुदायेऽप्यसिद्धत्वात्येन वक्ष्यत्यहेतुताम्</l>
      </lg>
      <lg xml:id="VAA.100" n="100">
	<l>गम्यते चेत्यतोऽवोचत्प्रत्येकाशक्तिसिद्धये</l>
	<l>असम्बन्धात्पदार्थानामिति पूर्वोक्तया दिशा</l>
      </lg>
      <lg xml:id="VAA.101" n="101">
	<l>सन्नप्यज्ञायमानत्वादसन्नित्यभिधीयते</l>
	<l>ऐकैकश्ये पदार्थानां वाक्यार्थे व्यभिचारिता</l>
      </lg>
      <lg xml:id="VAA.102" n="102">
	<l>प्रागसिद्धेः समस्तानामसाधारणदुष्टता</l>
	<l>पदार्थानेव वाक्यार्थं यः सामस्त्येन मन्यते</l>
      </lg>
      <lg xml:id="VAA.103" n="103">
	<l>गौरश्वः पुरुषो हस्तीत्यत्राप्यस्य प्रसज्यते</l>
	<l>व्यस्तस्य योऽर्थः शब्दस्य न सामस्त्ये जहाति तम्</l>
      </lg>
      <lg xml:id="VAA.104" n="104">
	<l>तं चोज्झति न विश्रम्भः पदार्थं प्रति लभ्यते </l>
	<l>तत्र द्वित्रादिसामान्यविज्ञानं केवलं भवेत्</l>
      </lg>
      <lg xml:id="VAA.105" n="105">
	<l>अनेकशब्दविज्ञानान्न विशेषावधारणम्</l>
	<l>पदार्थसङ्गतेऽर्थे चेद्वाक्यं साक्षात्प्रवर्त्तते</l>
      </lg>
      <lg xml:id="VAA.106" n="106">
	<l>पदार्थसंविदस्तत्र न स्याद्दृष्टोपकारिता</l>
	<l>तेनाज्ञातपदार्थोऽपि बुध्येतैव स्वभावतः</l>
      </lg>
      <lg xml:id="VAA.107" n="107">
	<l>तान्वानुरुध्यमानस्य कारणं स्युस्त एव ते</l>
	<l>तत्र चोक्तम्, अतो नास्ति वाक्यधीमूलसम्भवः</l>
      </lg>
      <lg xml:id="VAA.108" n="108">
	<l>ततश्चार्थाद्भवेल्लोके, वेदार्थस्त्वप्रमाणकः</l>
	<l>समयात्पुरुषाणां वा गुणवृद्ध्यादिवन्मतः</l>
      </lg>
      <lg xml:id="VAA.109" n="109">
	<l>निष्कारणोऽपि सन्नर्थो याज्ञिकैः परिभाषितः</l>
	<l>तत्र चोक्तं कथावत्तु सङ्घातात्पौरुषेयता</l>
      </lg>
      <lg xml:id="VAA.110" n="110">
	<l>न चाप्तः पुरुषोऽत्रास्ति, तेन वेदाप्रमाणता</l>
	<l>अत्राभिधीयते, यद्यप्यस्ति मूलान्तरं न नः</l>
      </lg>
      <lg xml:id="VAA.111" n="111">
	<l>पदार्थानां तु मूलत्वं दृष्टं तद्भावभावतः</l>
	<l>सत्यं न वाचकं वाक्यं वाक्यार्थस्योपपद्यते</l>
      </lg>
      <lg xml:id="VAA.112" n="112">
	<l>अन्यथाप्युपपन्नत्वाच्छक्तिस्तत्राप्रमाणिका</l>
	<l>पद एव हि वर्णानां शक्तिः क्लेशेन कल्पिता</l>
      </lg>
      <lg xml:id="VAA.113" n="113">
	<l>तिरोभावादिह त्वेषां भवेत्क्लेशतरेण सा</l>
	<l>बहवश्चानुसन्धेया वर्णाश्चिरतिरोहिताः</l>
      </lg>
      <lg xml:id="VAA.114" n="114">
	<l>पदार्थेषूपयुक्तानां पुनर्व्यापारकल्पना</l>
	<l>पदार्थानां च सामर्थ्यं गम्यमानमपह्नुतम्</l>
      </lg>
      <lg xml:id="VAA.115" n="115">
	<l>आनन्तर्याद्धि वाक्यार्थस्तद्धेतुत्वं न मुञ्चति</l>
	<l>एकयैव हि संस्कृत्या कथं कार्यद्वयं भवेत्</l>
      </lg>
      <lg xml:id="VAA.116" n="116">
	<l>न चैषां पूर्वसंस्कारादन्योऽस्तीति प्रतीयते</l>
	<l>न चान्यवर्णवेलायां तेष्वालोचनसम्भवः</l>
      </lg>
      <lg xml:id="VAA.117" n="117">
	<l>पदतद्वाच्यसम्बन्धबुद्धिव्यवधिबाधनात्</l>
	<l>प्रत्यक्षस्मृतिरूपातो न तेष्वेकास्ति वाक्यधीः</l>
      </lg>
      <lg xml:id="VAA.118" n="118">
	<l>तस्माच्च वाक्यनिर्भासा वाक्यं सा धीर्न कल्पते</l>
	<l>वाक्यमित्यनया बुद्ध्या न चात्मांशः प्रतीयते</l>
      </lg>
      <lg xml:id="VAA.119" n="119">
	<l>न च वाक्यार्थबुद्ध्येदं शून्यवादे निरूपितम्</l>
	<l>वाक्यवाक्यार्थ्योरैक्ये बाह्याभ्यन्तरवादिनाम्</l>
      </lg>
      <lg xml:id="VAA.120" n="120">
	<l>विच्छिन्नभागबुद्धीनां मृषात्वं निष्प्रमाणकम्</l>
	<l>कल्प्यमानेऽपि नैवं च वस्तुबुद्धिर्निवर्त्तते</l>
      </lg>
      <lg xml:id="VAA.121" n="121">
	<l>तेष्वेव च पदार्थेषु प्रक्.ल्प्तस्तोकशक्तिषु</l>
	<l>आवापोद्वापरचनाभेदाद्वाक्येष्वनन्ता</l>
      </lg>
      <lg xml:id="VAA.122" n="122">
	<l>स्तोकशक्त्युपपन्नेऽर्थे बहुशक्त्यप्रमाणता</l>
	<l>वाक्यतच्छक्त्यनन्तत्वे नार्थापत्तिस्ततो भवेत्</l>
      </lg>
      <lg xml:id="VAA.123" n="123">
	<l>न चावयवबुद्धीनां सादृश्याद्भ्रान्तिकल्पना</l>
	<l>न प्रसिद्धाः पृथग्भूता मुख्या ह्यवयवाः क्व चित्</l>
      </lg>
      <lg xml:id="VAA.124" n="124">
	<l>नावयव्यन्तरे यस्मात्सर्ववाक्येष्वभागता</l>
	<l>सतामवयवानां हि स्याद्वा सदृशता न वा</l>
      </lg>
      <lg xml:id="VAA.125" n="125">
	<l>सादृश्यं नरसिंहादौ युक्तं जात्यन्तरे सति</l>
	<l>तत्र ह्यवयवाः सिद्धाः प्राक्संयोगविभागिनः</l>
      </lg>
      <lg xml:id="VAA.126" n="126">
	<l>पाण्यादयो हि विच्छिन्ना दृश्यन्ते नृशरीरतः</l>
	<l>देहेषु च पृथग्बुद्धिस्तेषु सर्वेषु जायते</l>
      </lg>
      <lg xml:id="VAA.127" n="127">
	<l>तत्र तत्सदृशत्वाद्वा तत्सामान्येन वैकता</l>
	<l>हस्तादिषूपपन्नेति प्रत्यभिज्ञानसम्भवः</l>
      </lg>
      <lg xml:id="VAA.128" n="128">
	<l>तद्वदत्रापि सादृश्यं यदि नामावधार्यते</l>
	<l>सिद्धेऽवयवसत्यत्वे मृषा निर्भागकल्पना</l>
      </lg>
      <lg xml:id="VAA.129" n="129">
	<l>असता यत्तु सादृश्यमसतः परिकल्प्यते</l>
	<l>ध्रुवं शशविषाणेन खरशृअङ्गस्य तद्भवेत्</l>
      </lg>
      <lg xml:id="VAA.130" n="130">
	<l>अथासत्त्वेन सादृश्यमत्राप्यस्तीति मन्यते</l>
	<l>सर्वत्रैवं समानत्वात्कश्चिन्नासदृशो भवेत्</l>
      </lg>
      <lg xml:id="VAA.131" n="131">
	<l>भागश्चित्रेऽपि दृष्णादिर्दृष्ट एव सदृक्तया</l>
	<l>एकदेशश्च मद्येऽपि सम्यक्तिक्तरसेषु च</l>
      </lg>
      <lg xml:id="VAA.132" n="132">
	<l>चित्रबुद्धेस्तु नैवास्ति प्रतीतिर्भागशो मम</l>
	<l>आकाराभावतः अर्थोऽत्र चित्रः सावयवः स च</l>
      </lg>
      <lg xml:id="VAA.133" n="133">
	<l>तस्मान्न पदवर्णानामसत्त्वात्सदृशी गतिः </l>
	<l>वाक्यस्यापि न सादृश्यं तत्रावयववर्जनात्</l>
      </lg>
      <lg xml:id="VAA.134" n="134">
	<l>स्याद्वर्णपदनिष्कृष्टिर्न च वाक्यसदृक्तया</l>
	<l>तेन न स्यादपोद्धारस्तेषामालम्बनादृते</l>
      </lg>
      <lg xml:id="VAA.135" n="135">
	<l>न च व्यञ्जकभेदोऽपि पदवर्णादृतेऽस्ति ते</l>
	<l>सूक्ष्मत्वाद्, अणुकल्पानां ध्वनीनां परिकल्पनात्</l>
      </lg>
      <lg xml:id="VAA.136" n="136">
	<l>न च कार्यान्तरारम्भस्तैस्तादृगुपपद्यते</l>
	<l>तेनाणुमात्रशब्दांशगृहीतिः केवला भवेत्</l>
      </lg>
      <lg xml:id="VAA.137" n="137">
	<l>सतोरपि च नादानां पृथक्त्वक्रमवत्त्वयोः</l>
	<l>व्यङ्ग्याभावेन नैवैषामभिव्यक्तिः प्रसिध्यति</l>
      </lg>
      <lg xml:id="VAA.138" n="138">
	<l>कृत्स्नस्य यौगपद्येन भवेद्वावगतिर्न वा</l>
	<l>नैव प्राक्सकलाद्वाक्याद्ग्राह्यं किञ् चित्तवास्ति हि</l>
      </lg>
      <lg xml:id="VAA.139" n="139">
	<l>तदेव सकलं वाक्यं न्यूनमन्यदपेक्ष्य च</l>
	<l>तद्विरुद्धम्, न चाभिन्ने न्यूनसाकल्यकल्पना</l>
      </lg>
      <lg xml:id="VAA.140" n="140">
	<l>पृथक्प्रसिद्धसद्भावं त्रिपदं च चतुष्पदे</l>
	<l>नास्तीति यदि कल्प्येत वृक्षो न स्यात्तदा वने</l>
      </lg>
      <lg xml:id="VAA.141" n="141">
	<l>पृथक्प्रसिद्ध्यमिथ्यात्वात्स्याद्वाक्यान्तरता यदि</l>
	<l>वाक्याच्छब्दान्तरत्वं स्यात्तथैव पदवर्णयोः</l>
      </lg>
      <lg xml:id="VAA.142" n="142">
	<l>तस्माद्यथा महावाक्ये लघूनामनिराक्रिया</l>
	<l>तथैव पदवर्णानां नासत्त्वं वाक्यबुद्धिषु</l>
      </lg>
      <lg xml:id="VAA.143" n="143">
	<l>केवलस्याप्रयोगाच्चेत्, महदर्थे लघोरपि</l>
	<l>अल्पार्थे तत्प्रयुक्तं चेत्स्वार्थे तद्वत्पदानि नः</l>
      </lg>
      <lg xml:id="VAA.144" n="144">
	<l>यद्यपि व्यवहारङ्गं न पूर्णं पदवर्णयोः</l>
	<l>तथाप्यस्त्येव सद्भावस्तन्मात्रे प्रयुयुक्षिते</l>
      </lg>
      <lg xml:id="VAA.145" n="145">
	<l>पदार्थमात्रमेवेष्टं विशेषेऽवगते क्व चित्</l>
	<l>पदं प्रयुञ्जते के चिद्वर्णं वार्थसमन्वितम्</l>
      </lg>
      <lg xml:id="VAA.146" n="146">
	<l>ग्रन्थाध्ययनवेलायां स्वरूपेणावधारणम्</l>
	<l>प्रधानं पदवर्णानां विच्छिन्नानामुपाश्रितम्</l>
      </lg>
      <lg xml:id="VAA.147" n="147">
	<l>तदा प्रसिद्धसत्त्वानां चोत्तरत्रास्ति साधनम्</l>
	<l>न हि वाक्यार्थबुद्ध्यैषां रूपं किञ् चिद्विरुद्ध्यते</l>
      </lg>
      <lg xml:id="VAA.148" n="148">
	<l>यद्यप्येषां न सामर्थ्यं केवलानां तदुद्गमे</l>
	<l>अविरुद्धस्तु सद्भावः कार्याशक्तरथाङ्गवत्</l>
      </lg>
      <lg xml:id="VAA.149" n="149">
	<l>केवलस्याप्रयोगित्वं तेनानैकान्तिकीकृतम्</l>
	<l>कार्यादृतेऽपि दृष्टिर्या सा शब्देऽप्युपपादिता</l>
      </lg>
      <lg xml:id="VAA.150" n="150">
	<l>सद्भावे पदवर्णानां भेदो यः परमाणुवत्</l>
	<l>सर्वाभावस्ततश्चेति सेयं बालबिभीषिका</l>
      </lg>
      <lg xml:id="VAA.151" n="151">
	<l>यथा तन्त्वादयः सिद्धाः परमाणुषु सत्स्वपि</l>
	<l>तथा सत्स्वपि भागेषु न वर्णादि विरोत्स्यते</l>
      </lg>
      <lg xml:id="VAA.152" n="152">
	<l>किञ् चित्सावयवं दृष्ट्वा न च सर्वं प्रसज्यते</l>
	<l>घटसावयवत्वेऽपि न भागः परमाणुषु</l>
      </lg>
      <lg xml:id="VAA.153" n="153">
	<l>तदत्र पदवर्णानां भेदं प्रत्यक्षसाधितम्</l>
	<l>वर्णांशानुपपत्त्या कः शक्नुयादपबाधितुम्</l>
      </lg>
      <lg xml:id="VAA.154" n="154">
	<l>असत्त्वे ये च दृष्टान्ताः प्रकृतिप्रत्ययादयः</l>
	<l>असिद्धास्ते, यतो लोके तत्सद्भावः प्रतीयते</l>
      </lg>
      <lg xml:id="VAA.155" n="155">
	<l>नैव हि प्रक्रियामात्रं शास्त्रतः परिकल्प्यते</l>
	<l>प्रत्यक्षं ह्येव तद्रूपं वाच्यमप्यन्यवाच्यवत्</l>
      </lg>
      <lg xml:id="VAA.156" n="156">
	<l>क्रमेण हि प्रतीयेते प्रकृतिप्रत्ययौ पदे</l>
	<l>तदागमे तदर्थोऽपि स्व्संवेद्यः क्रमेण नः</l>
      </lg>
      <lg xml:id="VAA.157" n="157">
	<l>अन्वयव्यतिरेकाभ्यामप्यर्थो गम्यते तयोः</l>
	<l>अमाद्युपजनापाये वृक्षार्थो ह्यनुगम्यते</l>
      </lg>
      <lg xml:id="VAA.158" n="158">
	<l>वृक्षं वृक्षेण चेत्यत्र वृक्षत्वं तावदेव हि</l>
	<l>कर्मत्वं हीयते पूर्वं करणत्वं च जायते</l>
      </lg>
      <lg xml:id="VAA.159" n="159">
	<l>तथा वृक्षं घटं चेति कर्मत्वमनुगम्यते</l>
	<l>वृक्षत्वं हीयतेऽन्या च घटधीरुपजायते</l>
      </lg>
      <lg xml:id="VAA.160" n="160">
	<l>तत्र योऽन्वेति यं शब्दमर्थस्तस्य भवेदसौ</l>
	<l>अन्यथानुपपत्त्या हि शक्तिस्तत्रावतिष्ठते</l>
      </lg>
      <lg xml:id="VAA.161" n="161">
	<l>यत्कूपयूपसूपादौ समानेऽप्युपबन्धने</l>
	<l>नास्त्यर्थानुगमः कश्चित्तन्न शब्दोऽपराध्यति</l>
      </lg>
      <lg xml:id="VAA.162" n="162">
	<l>नान्वयव्यतिरेकाभ्यामपूर्वार्थावधारणम् </l>
	<l>संसृष्टेऽवगतेऽर्थे हि ताभ्यां शक्तिर्नियम्यते</l>
      </lg>
      <lg xml:id="VAA.163" n="163">
	<l>तेनानेकात्मकाच्छब्दादनेकार्थावबोधने</l>
	<l>सिद्धे यदागमे योऽर्थः स तस्यैवावधार्यते</l>
      </lg>
      <lg xml:id="VAA.164" n="164">
	<l>एवं पिपीलिकापङ्क्ते रेणुचक्रान्वये सति</l>
	<l>गजाश्वोपजनापायेऽप्यतादर्थ्यमशक्तितः</l>
      </lg>
      <lg xml:id="VAA.165" n="165">
	<l>अस्त्येव च गजाश्वेषु सामान्यं रेणुकारणम्</l>
	<l>दृढप्राणिविशेषत्वं समस्तव्यस्तलक्षितम्</l>
      </lg>
      <lg xml:id="VAA.166" n="166">
	<l>दृष्टा पिपीलिकापङ्क्तिः केवला रेणुवर्जिता</l>
	<l>हस्त्याद्यन्वयिनी तेन न हेतुत्वं प्रपद्यते</l>
      </lg>
      <lg xml:id="VAA.167" n="167">
	<l>प्रकृतिप्रत्ययादीनां केवलाविनियोगतः</l>
	<l>यथैवार्था न दृश्यन्ते तथा चानर्थमप्यदः</l>
      </lg>
      <lg xml:id="VAA.168" n="168">
	<l>नामाख्यातादिसाकल्यवैकल्यानुगमे सति</l>
	<l>तदर्थासम्भवो दृष्टः पदवाक्यान्तराश्रयः</l>
      </lg>
      <lg xml:id="VAA.169" n="169">
	<l>विप्राश्वः पचते यातं राजहस्तिन्यगादिति</l>
	<l>तथान्यरूपमन्यादृक्राज्ञा दध्यत्र गामिति</l>
      </lg>
      <lg xml:id="VAA.170" n="170">
	<l>विप्रशब्दौ क्व चिद्दृष्टानुपसर्गार्थवाचिनौ</l>
	<l>समुदायस्तथान्यत्र ब्राह्मणत्वावबोधकः</l>
      </lg>
      <lg xml:id="VAA.171" n="171">
	<l>अश्व इत्यपि नामेदमाख्यातं लुङि चेदृशम्</l>
	<l>आख्यातं पचतेशब्दः पच ते इति वा द्वयम्</l>
      </lg>
      <lg xml:id="VAA.172" n="172">
	<l>स्त्रीद्वित्वं पुंबहुत्वं वा ते षष्ठ्यर्थ चतुर्थ्यथ</l>
	<l>पचते इति सर्वं वा चतुर्थ्यन्तं शतुः पदम्</l>
      </lg>
      <lg xml:id="VAA.173" n="173">
	<l>यातं लोण्मध्यमद्वित्वमयातं लङि वा भ्वेत्</l>
	<l>कर्तृनिष्ठाद्वितीयान्तं प्रथमान्तं नपुंसकम्</l>
      </lg>
      <lg xml:id="VAA.174" n="174">
	<l>राजहस्ती समासो वा राजलोण्मध्यमोऽपि वा</l>
	<l>हस्तिनीत्यथ सप्तम्यामथ स्त्रीप्रत्ययान्तरम्</l>
      </lg>
      <lg xml:id="VAA.175" n="175">
	<l>अगादिति लुङन्तं स्यादगो वा पञ्चमीपरः</l>
	<l>तानत्तीत्यथ वाप्येवं क्विबन्तोऽयं समासभाक्</l>
      </lg>
      <lg xml:id="VAA.176" n="176">
	<l>एवमर्थविकल्पेन भेदेऽर्थो नावतिष्ठते</l>
	<l>निर्भागे वाचके वाक्ये समस्तादस्ति निर्ण्यः</l>
      </lg>
      <lg xml:id="VAA.177" n="177">
	<l>तस्मान्न यो यमन्वेति सर्वदा तेन सोऽर्थवान्</l>
	<l>अनर्थकत्वविज्ञानात्तद्रूपेऽपि पदान्तरे</l>
      </lg>
      <lg xml:id="VAA.178" n="178">
	<l>तथा राजार्थवान्दृष्टो राज्ञेत्यत्र च नास्त्यसौ</l>
	<l>दधि गौरिति नापीमौ विद्मो दध्यत्र गामिति</l>
      </lg>
      <lg xml:id="VAA.179" n="179">
	<l>अन्यस्मिञ् ज्ञातसम्बन्धे निषिद्धोऽन्यश्च वाचकः</l>
	<l>न च सर्वविकाराणामानन्त्यात्सङ्गतीक्षणम्</l>
      </lg>
      <lg xml:id="VAA.180" n="180">
	<l>तस्मादनर्थकैरेव विना जातिगुणान्वयात्</l>
	<l>प्रकृतिप्रत्ययाद्यन्तपदभागविवर्जितैः</l>
      </lg>
      <lg xml:id="VAA.181" n="181">
	<l>वाक्यैरेव विशिष्ठोऽर्थः स्वतन्त्रैः प्रतिपाद्यते</l>
	<l>भागशः कथितोपायैरश्वकर्णाजकर्णवत्</l>
      </lg>
      <lg xml:id="VAA.182" n="182">
	<l>अत्र ब्रूमः पदात्मा न सर्वेष्वेतेषु भिद्यते</l>
	<l>केन चिद्धद्धर्मभेदेन जरा राजेतिवत्क्रमात्</l>
      </lg>
      <lg xml:id="VAA.183" n="183">
	<l>पदावधारणोपायान्बहूनिच्छन्ति सूरयः</l>
	<l>क्रमन्यूनातिरिक्तत्वस्वरवाक्यस्मृतिश्रुतीः</l>
      </lg>
      <lg xml:id="VAA.184" n="184">
	<l>शेषानर्थान्परिच्छिद्य स्वरूपैर्वाक्यगोचरान्</l>
	<l>तत्सम्बन्धानुरूपार्थवाचित्वेनान्यनिर्णयः</l>
      </lg>
      <lg xml:id="VAA.185" n="185">
	<l>तत्रावधृतनामार्थैराख्यातापेक्षणेन तत्</l>
	<l>आख्याते सति नामत्वं भवेदुभयसम्भवे</l>
      </lg>
      <lg xml:id="VAA.186" n="186">
	<l>यथा च पुरुषाकारे समानेऽप्यवगम्यते</l>
	<l>स्मरणाद्ब्राह्मणत्वादि प्रकृतिप्रत्ययान्वयात्</l>
      </lg>
      <lg xml:id="VAA.187" n="187">
	<l>तथान्वाख्यानभेदेन प्रकृतिप्रत्ययादिभिः</l>
	<l>नामाख्यातव्यव्स्थानं स्मरणेनोपलक्ष्यते</l>
      </lg>
      <lg xml:id="VAA.188" n="188">
	<l>अप्राप्तस्मृत्युपायानां विवेकोऽयं न जायते</l>
	<l>अज्ञाते पितृसंबन्धे तुल्योऽसौ ब्राह्मणादिषु</l>
      </lg>
      <lg xml:id="VAA.189" n="189">
	<l>तथा श्रुत्यैव सन्दिग्धं किञ् चिन्निर्णीयते पदम्</l>
	<l>सामानाधिकरण्येन प्रसिद्धाख्यातनामभिः</l>
      </lg>
      <lg xml:id="VAA.190" n="190">
	<l>नन्वयं न विभागः स्यात्पदजातिमनिच्छतः</l>
	<l>नामाख्यातमतिग्राह्याः कथं वर्णास्त एव ते</l>
      </lg>
      <lg xml:id="VAA.191" n="191">
	<l>केन वा नेष्यते जातिः पदजातचतुष्टये </l>
	<l>सुप्तिङ्कृत्तद्धिताः सन्ति तथा धात्वादिजातयः</l>
      </lg>
      <lg xml:id="VAA.192" n="192">
	<l>पदैक्येऽप्यविरुद्धेयमत्यन्तानतिरेकिणी</l>
	<l>वर्णा एवेति चग्रन्थे निषिद्धात्यन्तभिन्नता</l>
      </lg>
      <lg xml:id="VAA.193" n="193">
	<l>भ्रमणत्वादिवच्चासौ व्यज्यते क्रमवर्त्तिभिः</l>
	<l>अन्त्यवर्णेऽथ वा व्यक्तिः पूर्वसंस्कृत्यपेक्षिणि</l>
      </lg>
      <lg xml:id="VAA.194" n="194">
	<l>यद्वा येनैव धर्मेण व्यङ्क्तुं जात्यन्तरं क्षमाः</l>
	<l>वर्णाः स्वरूपसाम्येऽपि तेनाख्यातादिबुद्धिषु</l>
      </lg>
      <lg xml:id="VAA.195" n="195">
	<l>वनपङ्क्त्यादिवच्चैषु समुदायेष्वसत्स्वपि</l>
	<l>भिन्नाख्यातादिसामान्यव्यवहारो भविष्यति</l>
      </lg>
      <lg xml:id="VAA.196" n="196">
	<l>धातुप्रत्ययतद्वाच्यसामान्यानामियं गतिः</l>
	<l>तद्धिताख्यातकृद्रूपं नित्यं हि स्मर्यते जनैः</l>
      </lg>
      <lg xml:id="VAA.197" n="197">
	<l>न चान्वाख्यानमात्रेण कल्पितं तच्छबादिवत्</l>
	<l>प्रयुज्यते हि यद्रूपं तदुपाये न तिष्ठति</l>
      </lg>
      <lg xml:id="VAA.198" n="198">
	<l>अवध्यग्रहणं यत्तु प्रकृतिप्रत्ययौ प्रति</l>
	<l>अन्वाख्यानविसंवादादित्येतच्च न दुष्यति</l>
      </lg>
      <lg xml:id="VAA.199" n="199">
	<l>तत्र ह्याप्तनरोक्तीनां प्रामाण्यमुपपद्यते</l>
	<l>यद्वा तुल्यबलत्वेन विकल्पेन मतान्तरम्</l>
      </lg>
      <lg xml:id="VAA.200" n="200">
	<l>प्रकृतिः प्रत्ययांशो वा कश्चित्तावन्न भिद्यते</l>
	<l>शिष्टे विकरणादौ तु यथेष्टाङ्गाङ्गिकल्पना</l>
      </lg>
      <lg xml:id="VAA.201" n="201">
	<l>धूमादावपि वह्न्यंशो कश्चिदंशोऽनुमापकः</l>
	<l>अन्यः साधारणो यद्वत्तद्वदत्र भविष्यति</l>
      </lg>
      <lg xml:id="VAA.202" n="202">
	<l>यथा च नित्यरूपत्वान्न तत्रांशान्तरोद्धृतिः</l>
	<l>तथात्रागमकोऽप्यंशो नित्यत्वे न व्यवस्थितः</l>
      </lg>
      <lg xml:id="VAA.203" n="203">
	<l>यत्र प्रत्ययलोपेन प्रकृतिः स्यात्क्विबन्तबत्</l>
	<l>शुद्धः प्रकृतिलोपेन प्रत्ययो वाधुनादिवत्</l>
      </lg>
      <lg xml:id="VAA.204" n="204">
	<l>तन्मात्रस्य द्विशक्तित्वं तत्र शब्दस्वभावतः</l>
	<l>वाक्यार्थे तद्धितान्तादिपदसामर्थ्यभेदवत्</l>
      </lg>
      <lg xml:id="VAA.205" n="205">
	<l>एकदेशानुमानेन के चिदाहुर्द्वयार्थताम्</l>
	<l>अपरेऽर्थैकदेशेन ब्रुवतेऽन्यार्थलक्षणाम्</l>
      </lg>
      <lg xml:id="VAA.206" n="206">
	<l>तत्त्वयुक्तं यतो नास्ति लक्षणारूपता मतेः</l>
	<l>मुख्यत्वेनैव बुद्धिर्नः क्विबन्तादिषु जायते</l>
      </lg>
      <lg xml:id="VAA.207" n="207">
	<l>लक्षणादिप्रवृत्तिश्च न शास्त्रेणानुगम्यते</l>
	<l>तत्सङ्करे च तेनैव वाच्यवाचकनिर्णयः</l>
      </lg>
      <lg xml:id="VAA.208" n="208">
	<l>न च तेन सहैतस्य विज्ञाता सहवाचिता</l>
	<l>लोकप्रयुक्तशब्दार्थो नोपायत्वाच्च मुच्यते</l>
      </lg>
      <lg xml:id="VAA.209" n="209">
	<l>आख्यातप्रत्ययेनापि सहासावुपलक्षितः</l>
	<l>कामं तदीयमप्यर्थं गमयेदनुमानतः</l>
      </lg>
      <lg xml:id="VAA.210" n="210">
	<l>तावत्यंशे न कल्प्यौ च प्रकृतिप्रत्ययौ पुनः</l>
	<l>स एवार्थद्विशक्तित्वे वरं क्लेशः समाश्रितः</l>
      </lg>
      <lg xml:id="VAA.211" n="211">
	<l>निर्ज्ञातपरिमाणस्य स्मरणानुगमाद्विना</l>
	<l>नानात्वं कल्पयित्वास्य कः शक्तिं कल्पयिष्यति</l>
      </lg>
      <lg xml:id="VAA.212" n="212">
	<l>दध्यत्रेति यदन्यादृक्पदं पूर्वावधारितात्</l>
	<l>के चिदाहुस्तदेवेदमजानन्तर्यदूषितम्</l>
      </lg>
      <lg xml:id="VAA.213" n="213">
	<l>प्रत्यभिज्ञायते तद्धि स चार्थः सम्प्रतीयते</l>
	<l>इकारे तु यविज्ञानमकारपरसंहिते</l>
      </lg>
      <lg xml:id="VAA.214" n="214">
	<l>अथ वात्मीयसिद्धान्ताद्यकारत्वेऽस्य सत्यपि</l>
	<l>दधिवाच्यार्थं सामर्थ्यं लक्षणादवगम्यते</l>
      </lg>
      <lg xml:id="VAA.215" n="215">
	<l>तथा ह्यश्रुतदध्यत्रो लक्षणानुगमाद्विना</l>
	<l>व्युत्पन्नदधिशब्दोऽपि दध्यत्रेति न बुद्ध्यते</l>
      </lg>
      <lg xml:id="VAA.216" n="216">
	<l>विकारानन्त्यतो यस्तु सम्बन्धज्ञप्त्यसम्भवः</l>
	<l>लक्षणात्तद्विदुक्तेर्वा नातिक्लेशो भविष्यति</l>
      </lg>
      <lg xml:id="VAA.217" n="217">
	<l>कियत्पदमिति ज्ञानं यत्तु तत्र न जायते</l>
	<l>स्वरान्तं व्यञ्जनान्तं वा न चाज्ञातेऽर्थनिर्णयः</l>
      </lg>
      <lg xml:id="VAA.218" n="218">
	<l>तदुच्यते पदच्छेदे तदपभ्रंशतां व्रजेत्</l>
	<l>संहिताविषये चास्य स्मर्यते साधुशब्दता</l>
      </lg>
      <lg xml:id="VAA.219" n="219">
	<l>एतस्मिंस्तु प्रतीमोऽर्थमगृहीतावधावपि</l>
	<l>तेन सत्यपि विच्छेदे पदे भेदोऽर्थभेदतः</l>
      </lg>
      <lg xml:id="VAA.220" n="220">
	<l>ज्ञायते चावधिस्तत्र व्यञ्जनान्तो न तूच्यते </l>
	<l>दधिशब्दावबोध्यत्वान्नित्यं नित्यसमासवत्</l>
      </lg>
      <lg xml:id="VAA.221" n="221">
	<l>एतेन राजराज्ञादिशब्दानां दत्तमुत्तरम्</l>
	<l>किञ् चिदंशसमानं हि तदर्थं तत्पदान्तरम्</l>
      </lg>
      <lg xml:id="VAA.222" n="222">
	<l>यत्तु ब्राह्मणवस्त्रादौ ब्राह्मणार्थो न गम्यते</l>
	<l>अवध्यन्तरतस्तत्र तत्पदान्तरजृम्भितम्</l>
      </lg>
      <lg xml:id="VAA.223" n="223">
	<l>उत्सर्गस्यापवादेन बाधः कस्य न सम्मतः</l>
	<l>तद्ब्राह्मपदमुत्सृष्टं बाध्यतेऽन्यावधौ पदे</l>
      </lg>
      <lg xml:id="VAA.224" n="224">
	<l>तत्त्वेनावधिमुत्कृष्य यद्युच्येत पदान्तरम्</l>
	<l>केन स्वार्थोऽस्य वार्येत देवदत्तादिशब्दवत्</l>
      </lg>
      <lg xml:id="VAA.225" n="225">
	<l>एवमेवाश्वकर्णादौ समुदायप्रसिद्धितः</l>
	<l>वार्यतेऽवयवस्यार्थो वृक्षाद्यर्थावधारणात्</l>
      </lg>
      <lg xml:id="VAA.226" n="226">
	<l>अर्थप्रकरणाधीनबाधितस्वार्थयोरपि</l>
	<l>समस्तव्यस्तयोर्भूयः स एवार्थः प्रतीयते</l>
      </lg>
      <lg xml:id="VAA.227" n="227">
	<l>गोशुक्लादिपदानां तु समस्तव्यस्तभाविनाम्</l>
	<l>स्वार्थहानिर्न दृष्टेति क्वानर्थक्यं भविष्यति</l>
      </lg>
      <lg xml:id="VAA.228" n="228">
	<l>पदार्थानुगतश्चैष वाद्यार्थो गम्यते सदा</l>
	<l>न विशिष्टार्थता तस्माद्वाक्यस्वातन्त्र्यसाधिनी</l>
      </lg>
      <lg xml:id="VAA.229" n="229">
	<l>न विमुञ्चन्ति सामर्थ्यं वाक्यार्थेषु पदानि नः</l>
	<l>तन्मात्रावसितेष्वेषु पदार्थेभ्यः स गम्यते</l>
      </lg>
      <lg xml:id="VAA.230" n="230">
	<l>अशाब्दे चापि वाक्यार्थै न पदार्थेष्वशाब्दता</l>
	<l>वाक्यार्थस्येव नैतेषां निमित्तान्तरसम्भवः</l>
      </lg>
      <lg xml:id="VAA.231" n="231">
	<l>सम्बद्धमेव चैतेऽर्थं गमयन्त्यविनाभुवम्</l>
	<l>सामान्यं स्वविशेषेण विना न ह्युपपद्यते</l>
      </lg>
      <lg xml:id="VAA.232" n="232">
	<l>न चानुमानमेषा धीस्तन्मात्रेण प्रसज्यते</l>
	<l>प्रतिज्ञार्थैकदेशत्वात्पदार्थानां ह्यलिङ्गता</l>
      </lg>
      <lg xml:id="VAA.233" n="233">
	<l>पदार्थैरनुरक्तोऽसौ वाक्यार्थः सम्प्रतीयते</l>
	<l>नात्मना गमयन्त्येनं विना, धूमोऽग्निमत्त्ववत्</l>
      </lg>
      <lg xml:id="VAA.234" n="234">
	<l>पक्षधर्मत्वमेतेषां वाक्यार्थे न च गम्यते</l>
	<l>न हि देशादिवत्पूर्वं निष्पन्नः स प्रतीयते</l>
      </lg>
      <lg xml:id="VAA.235" n="235">
	<l>असत्त्वभूतमेनं हि प्रतिपद्यामहे ततः</l>
	<l>क्रियाकारकसंसर्गविशिष्टः प्रागसौ कुतः</l>
      </lg>
      <lg xml:id="VAA.236" n="236">
	<l>धर्मिण्यनवबुद्धे च न तद्धर्मावधारणम्</l>
	<l>न च प्राग्बोधकं किञ् चिद्वाक्यार्थ्स्योपपद्यते</l>
      </lg>
      <lg xml:id="VAA.237" n="237">
	<l>अवबुद्धे तु वाक्यार्थे यदि तद्धर्मता भवेत्</l>
	<l>विज्ञातेऽर्थे ततः किं नु प्रमेयमवशिष्यते</l>
      </lg>
      <lg xml:id="VAA.238" n="238">
	<l>अन्वयश्च पदार्थानां न वाक्यार्थैरपेक्ष्यते</l>
	<l>सर्वस्मिन्नेव सुज्ञानो भूतभावितिरोहिते</l>
      </lg>
      <lg xml:id="VAA.239" n="239">
	<l>अन्यवाक्यार्थसम्बन्धज्ञानाच्चान्यो न गम्यते</l>
	<l>अन्यत्वाच्च पदार्थानाम्, ते चेन्नान्यार्थधीर्भवेत्</l>
      </lg>
      <lg xml:id="VAA.240" n="240">
	<l>सामान्यदृष्टक्.ल्प्तौ वा लभ्यते न विशेषधीः</l>
	<l>वाक्यार्थावगतिः सर्वा त्वसाधारणगोचरा</l>
      </lg>
      <lg xml:id="VAA.241" n="241">
	<l>असम्बन्धप्रतीतेश्च प्रामाण्यमुपपादितम्</l>
	<l>सर्वलोकप्रसिद्धा च प्रतिपत्तिरिह स्फुटा</l>
      </lg>
      <lg xml:id="VAA.242" n="242">
	<l>यत्र क्व चन विज्ञातान्पदार्थान्प्रतिपद्य हि</l>
	<l>दूरदेशादिवार्तासु नाप्तोक्ते धीर्विहन्यते</l>
      </lg>
      <lg xml:id="VAA.243" n="243">
	<l>आप्तवादाविसंवादादत्र चेदनुमानता</l>
	<l>निर्णयस्तावता सिध्येद्बुद्ध्युत्पत्तिर्न तत्कृता</l>
      </lg>
      <lg xml:id="VAA.244" n="244">
	<l>अन्यदेव हि सत्यत्वमाप्तवादत्वहेतुकम्</l>
	<l>वाक्यार्थश्चान्य एवेति ज्ञातः पूर्वतरं ततः</l>
      </lg>
      <lg xml:id="VAA.245" n="245">
	<l>तत्र चेदाप्तवादेन सत्यत्वमनुमीयते</l>
	<l>वाक्यार्थप्रत्ययस्यात्र कथं स्यादनुमानता</l>
      </lg>
      <lg xml:id="VAA.246" n="246">
	<l>जन्म तुल्यं हि बुद्धीनामाप्तानाप्तगिरां श्रुतौ</l>
	<l>जन्माधिकोपयोगी च नानुमायास्त्रिलक्षणः</l>
      </lg>
      <lg xml:id="VAA.247" n="247">
	<l>शब्दप्रामाण्यनिर्णीत्यै पदार्थेभ्यो यथेष्यते</l>
	<l>अत्यन्तादृष्टवाक्यार्थप्रतिपत्तिस्तथोच्यते</l>
      </lg>
      <lg xml:id="VAA.248" n="248">
	<l>भावनावचनस्तावत्तां स्मारयति लोकवत्</l>
	<l>अन्वयव्यतिरेकाभ्यां प्रत्ययार्थस्तु सेष्यते</l>
      </lg>
      <lg xml:id="VAA.249" n="249">
	<l>कैश्चित्, अन्यैस्तु धात्वर्थस्तत्सामीप्योपकारतः </l>
	<l>अपरैः समुदायार्थस्तत एव हि गम्यते</l>
      </lg>
      <lg xml:id="VAA.250" n="250">
	<l>पाकादौ यन्न दृष्टासौ भवत्यादौ तथैव च</l>
	<l>विवेकफलमन्दत्वात्पचत्यादौ यथेष्टता</l>
      </lg>
      <lg xml:id="VAA.251" n="251">
	<l>सा साध्यसाधनोपायसामान्यार्थावधारणात्</l>
	<l>अन्यलभ्यं विशेषांशं यं कञ् चिदभिकाङ्क्षति</l>
      </lg>
      <lg xml:id="VAA.252" n="252">
	<l>कामावगतसाध्यत्वः स्वर्गः काङ्क्षति भावनाम्</l>
	<l>तत्र सन्निधियोग्यत्वात्सम्बन्धः कल्प्यते तयोः</l>
      </lg>
      <lg xml:id="VAA.253" n="253">
	<l>ततः सा क्.ल्प्तसम्बन्धा साधनांशमपेक्षते</l>
	<l>धात्वर्थासाधनं किञ् चिन्नानुष्ठानं हि सिद्ध्यति</l>
      </lg>
      <lg xml:id="VAA.254" n="254">
	<l>धातुवाच्यश्च यागादिरतृतीयापरोऽपि सन्</l>
	<l>स्वभावाद्भावनासक्तः साध्यं किञ् चिदपेक्षते</l>
      </lg>
      <lg xml:id="VAA.255" n="255">
	<l>प्रत्यासत्तिनिमित्तोऽयं सम्बन्धः कल्प्यतेऽनयोः</l>
	<l>तं च विस्पष्टमाख्यातुं यागेनेति प्रयुज्यते</l>
      </lg>
      <lg xml:id="VAA.256" n="256">
	<l>यथौपगवशब्दार्थं तस्यापत्यमितीदृशात्</l>
	<l>कथयन्ति न चैतस्मिन् षष्ठ्यन्तोपगुसमभवः</l>
      </lg>
      <lg xml:id="VAA.257" n="257">
	<l>न केवलं तृतीयैव करणत्वं नियच्छति</l>
	<l>प्रमाणान्तरगम्येऽपि न किञ् चिद्विरुणद्धि सा</l>
      </lg>
      <lg xml:id="VAA.258" n="258">
	<l>प्रज्ञातकरणत्वे वा धातौ सत्यपि नेष्यते</l>
	<l>अप्रातिपदिकत्वेन तृतीया यागशब्दवत्</l>
      </lg>
      <lg xml:id="VAA.259" n="259">
	<l>अतो या शब्दसामर्थ्यलभ्या करणता यजेः</l>
	<l>केवलस्याप्रयोगित्वात्सा यागेनेति कथ्यते</l>
      </lg>
      <lg xml:id="VAA.260" n="260">
	<l>तथोत्पन्नकथंभावा भावनोपायमात्रके</l>
	<l>उपायोऽपि च कर्तव्यमात्राकाङ्क्षी नियम्यते</l>
      </lg>
      <lg xml:id="VAA.261" n="261">
	<l>योग्यत्वसन्निधानाभ्यामन्यथानुपपत्तितः</l>
	<l>स च स्ववाक्यलभ्यो वा वाक्यान्तरगतोऽपि वा</l>
      </lg>
      <lg xml:id="VAA.262" n="262">
	<l>प्रकृतिप्रत्ययौ यद्वदपेक्षेते परस्परम्</l>
	<l>पदं पदान्तरं यद्वद्वाक्यं वाक्यान्तरं तथा</l>
      </lg>
      <lg xml:id="VAA.263" n="263">
	<l>करणैः साध्यते किञ् चिन्नोपायरहितैः फलम्</l>
	<l>प्रयाजादिविधानं च न च स्यान्निष्प्रयोजनम्</l>
      </lg>
      <lg xml:id="VAA.264" n="264">
	<l>प्रयोजनान्तरात्तत्र प्रत्यासत्तेरपेक्षितः</l>
	<l>फलवद्भावनांशस्थकरणानुग्रहो वरम्</l>
      </lg>
      <lg xml:id="VAA.265" n="265">
	<l>एकभावनयोपात्तास्त्रयोऽप्यंशाः परस्परम्</l>
	<l>उपकार्योपकारित्वं पश्चादनुभवन्ति ते</l>
      </lg>
      <lg xml:id="VAA.266" n="266">
	<l>भावनापेक्षमाणा हि साधनं किं फलस्य मे</l>
	<l>साधनानुग्रः को वेत्यनुस्यूतमपेक्षते</l>
      </lg>
      <lg xml:id="VAA.267" n="267">
	<l>आकाङ्क्षैवमविच्छेदसिद्धा शुक्लगवादिषु</l>
	<l>एकक्रियागृहीतेषु सम्बन्धश्च परस्परम्</l>
      </lg>
      <lg xml:id="VAA.268" n="268">
	<l>द्रव्यद्वारेण चैतेषां विशेषणविशेष्यता</l>
	<l>इतरोपकृतद्रव्यवर्त्तित्वात्तत्र कर्मणि</l>
      </lg>
      <lg xml:id="VAA.269" n="269">
	<l>द्रव्यान्तरमनिच्छन्त्या क्रियया च परिग्रहात्</l>
	<l>एकद्रव्याश्रयप्राप्तिरिति नान्योन्यसंश्रयम्</l>
      </lg>
      <lg xml:id="VAA.270" n="270">
	<l>परस्परानुरागश्च सुतरामुपकारकः</l>
	<l>अर्थाच्चान्यव्यवच्छेदः सम्बन्धोऽतो न दुष्यति</l>
      </lg>
      <lg xml:id="VAA.271" n="271">
	<l>तत्रानैकान्तिकानेकवाक्यार्थोपप्लवे सति</l>
	<l>अन्योन्यात्मव्यवच्छेदादेकत्र स्थाप्यते मतिः</l>
      </lg>
      <lg xml:id="VAA.272" n="272">
	<l>अतोऽन्वयातिरेकाभ्यामनुमा नेयमिष्यते</l>
	<l>एकार्थैकान्तिकत्वं तदन्यथैवात्र लभ्यते</l>
      </lg>
      <lg xml:id="VAA.273" n="273">
	<l>एवं पदार्थवाक्यार्थसङ्घातैरुपकल्पिताम्</l>
	<l>विशिष्टां भावनां प्राप्य वृत्तिर्विधिनिषेधयोः</l>
      </lg>
      <lg xml:id="VAA.274" n="274">
	<l>यद्यप्यन्यैरसंस्पृष्टां विधिः स्पृशति भावनाम्</l>
	<l>तथाप्यशक्तितो नासौ तन्मात्रे पर्यवस्यति</l>
      </lg>
      <lg xml:id="VAA.275" n="275">
	<l>अनुष्ठेये हि विषये विधिः पुंसां प्रवर्तकः</l>
	<l>अंशत्रयेण चापूर्णां नानुतिष्ठति भावनाम्</l>
      </lg>
      <lg xml:id="VAA.276" n="276">
	<l>तस्मात्प्रक्रान्तरूपोऽपि विधिस्तावत्प्रतीक्षते</l>
	<l>यावद्योग्यत्वमापन्ना भावनान्यानपेक्षिणी</l>
      </lg>
      <lg xml:id="VAA.277" n="277">
	<l>उपसर्गनिपातानां प्रयोगनियमे सति</l>
	<l>अर्थस्तदागमन्यायात्स्यात्समासपदेष्विव</l>
      </lg>
      <lg xml:id="VAA.278" n="278">
	<l>वाचकद्योतकत्वं तु नातीवात्रोपयुज्यते </l>
	<l>तद्भावाद्वाचकत्वं वा परस्यानुग्रही ऽस्तु वा</l>
      </lg>
      <lg xml:id="VAA.279" n="279">
	<l>ईषदर्थादयस्तावत्साक्षान्नाम्नैव सङ्गताः</l>
	<l>अप्रयुक्तक्रियाद्वारा विशेषाधानतोऽपरे</l>
      </lg>
      <lg xml:id="VAA.280" n="280">
	<l>आपिङ्गः प्रवयाश्चेति द्वयस्यैतन्निदर्शनम्</l>
	<l>क्व चित्प्रकृष्टतादीनां भावनोपनिपातिनाम्</l>
      </lg>
      <lg xml:id="VAA.281" n="281">
	<l>इतिकर्तव्यतात्वेन प्रतिपत्तिपरिग्रहौ</l>
	<l>एकार्थसमवायित्वात्कर्तृधर्मोऽपि भावनाम्</l>
      </lg>
      <lg xml:id="VAA.282" n="282">
	<l>गमिष्यति, न कर्तृणां स्वरूपे स हि कीर्त्यते</l>
	<l>ये त्वन्यार्थं विरुद्धार्थधातुशक्त्यवलोपिनः</l>
      </lg>
      <lg xml:id="VAA.283" n="283">
	<l>तेषां तदङ्गतैवेष्टा धातुभागसमा हि ते</l>
	<l>प्रशब्देनोपसृष्टस्य तिष्ठतेर्गतिशक्तता</l>
      </lg>
      <lg xml:id="VAA.284" n="284">
	<l>न हि प्रशब्दवेलायां गमने जायते मतिः</l>
	<l>सामान्यतः क्रियाशक्तिः क्.ल्प्ता धातोः पुरैव तु</l>
      </lg>
      <lg xml:id="VAA.285" n="285">
	<l>विशेष एव तत्र स्यादितरस्य द्वये पुनः</l>
	<l>या च शक्त्यन्तरोद्भूतिरियमेव विशेष्यता</l>
      </lg>
      <lg xml:id="VAA.286" n="286">
	<l>न सामान्यापरित्यागी केवलोऽन्यैर्विशेष्यते</l>
	<l>उक्तेर्विशेषणं किञ् चिदुच्यमानविशेषणम्</l>
      </lg>
      <lg xml:id="VAA.287" n="287">
	<l>तेन शक्त्यपवादोऽयं भवेदर्थापवादवत्</l>
	<l>तथैव ज्वलनादीनां पाकसम्बन्धितेष्यते</l>
      </lg>
      <lg xml:id="VAA.288" n="288">
	<l>इतिकर्तव्यतांशत्वात्पाके वा तत्फलेऽपि वा</l>
	<l>ओदने साध्यमाने हि पाकः करणमिष्यते</l>
      </lg>
      <lg xml:id="VAA.289" n="289">
	<l>अकृतः सोऽपि नास्तीति पुनः करणवाञ्छनम्</l>
	<l>करणं ज्वलनादीनि तस्य काष्ठादि वा तथा</l>
      </lg>
      <lg xml:id="VAA.290" n="290">
	<l>इतिकर्त्तव्यताकाङ्क्षा यावत्करणसंश्रया</l>
	<l>इतिकर्त्तव्यताप्यन्यदपेक्ष्य करणं भवेत्</l>
      </lg>
      <lg xml:id="VAA.291" n="291">
	<l>ज्वलनादिनिमित्ताऽऽतः काष्ठादेः पाकसङ्गतिः</l>
	<l>कर्मणः कर्मसाध्यत्वं नास्मत्पक्षे विरुद्ध्यते</l>
      </lg>
      <lg xml:id="VAA.292" n="292">
	<l>अनात्मसमवेतस्य निमित्तं कर्म हीष्यते</l>
	<l>ज्वलनादिस्वरूपं च न काष्ठादिभरीप्सितम्</l>
      </lg>
      <lg xml:id="VAA.293" n="293">
	<l>पाकप्रयोजितानां हि तद्वृत्तिर्नान्तरीयकी</l>
	<l>कर्तृत्वेऽपि च काष्ठादेः पाके स्यात्करणादिता</l>
      </lg>
      <lg xml:id="VAA.294" n="294">
	<l>आविभूतान्यशक्तित्वादेकत्वे चाप्यपेक्षया</l>
	<l>ज्वलनादिषु सर्वेषां स्वातन्त्र्यात्कर्तृतेष्यते</l>
      </lg>
      <lg xml:id="VAA.295" n="295">
	<l>तत्स्वातन्त्र्यावगत्यैव प्रयुङ्क्ते हि प्रयोजकः</l>
	<l>नियुक्तानां तु तेनैषां करणत्वादिवाच्यता</l>
      </lg>
      <lg xml:id="VAA.296" n="296">
	<l>उद्भूतदेवदत्तादिव्यापाराभिभवाद्भवेत्</l>
	<l>यत्र त्वभिभवस्तेषां नैकेनापि विवक्ष्यते</l>
      </lg>
      <lg xml:id="VAA.297" n="297">
	<l>काष्ठादीनि पचन्तीति प्रयोगस्तत्र जायते</l>
	<l>एकशब्दगृहीतेऽपि गुणप्राधान्यमिष्यते</l>
      </lg>
      <lg xml:id="VAA.298" n="298">
	<l>आख्यातप्रत्ययोपात्तभावनाकर्तृसंख्यवत्</l>
	<l>तस्माद्यस्य विवक्ष्येत प्रधानं धातुभिः क्रिया</l>
      </lg>
      <lg xml:id="VAA.299" n="299">
	<l>स कर्ता गुणभूतान्यव्यापारे करणादिता</l>
	<l>इतिकर्तव्यतांशेन सर्वेषां तेन सङ्गतिः</l>
      </lg>
      <lg xml:id="VAA.300" n="300">
	<l>अवान्तरक्रियायोगात्प्रधानक्रियया सह</l>
	<l>विकल्पप्रतिषेधादेर्विरोधो न च वस्तुना</l>
      </lg>
      <lg xml:id="VAA.301" n="301">
	<l>अभावमेव नञ् प्राह वर्तमानादिकालिकम्</l>
	<l>नामधात्वर्थयोगी च निषेधोऽन्यार्थभाग्भवेत्</l>
      </lg>
      <lg xml:id="VAA.302" n="302">
	<l>तत्र वस्त्वन्तरोन्मुक्तं वस्त्वेवानुगुणं च तत्</l>
	<l>आख्यातप्रत्ययैर्योगे निवृत्त्यर्थः प्रतीयते</l>
      </lg>
      <lg xml:id="VAA.303" n="303">
	<l>तत्र चाज्ञातसन्दिग्धविपरीतार्थवारणम्</l>
	<l>अस्ति नास्तीति सन्देहे पाक्षिकास्तित्बोधनम्</l>
      </lg>
      <lg xml:id="VAA.304" n="304">
	<l>निवर्त्यते नञा, यद्वा नास्तितैवोच्यते सती</l>
	<l>अव्युत्पन्नस्य तत्रैव जायते नास्तितामतिः</l>
      </lg>
      <lg xml:id="VAA.305" n="305">
	<l>अस्तित्वमानिनः सैव वार्यते विपरीतधीः</l>
	<l>अपूर्वाभावविज्ञानविरोधात्स्वयमेव तु</l>
      </lg>
      <lg xml:id="VAA.306" n="306">
	<l>निवर्ततेऽस्तिताबुद्धिर्मृगतृष्णादिबुद्धिवत्</l>
	<l>तच्चैतदनिषेधेऽपि स्थाण्वादावीदृगेव नः</l>
      </lg>
      <lg xml:id="VAA.307" n="307">
	<l>तत्राप्यज्ञातसन्दिग्धविपरीतार्थबाधनात् </l>
	<l>अभावस्य च वस्तुत्वे पुरस्तात्प्रतिपामिते</l>
      </lg>
      <lg xml:id="VAA.308" n="308">
	<l>घटादितुल्यता तस्य, प्रतिषेधो न चाप्ययम्</l>
	<l>विधायकैरसंयुक्तो न हि नञ् प्रतिषेधकः</l>
      </lg>
      <lg xml:id="VAA.309" n="309">
	<l>अभावकथनं ह्येतन्नावश्यं प्राप्तिपूर्वकम्</l>
	<l>न च शब्देन सद्भावस्तस्य चार्थस्य बोधितः</l>
      </lg>
      <lg xml:id="VAA.310" n="310">
	<l>अस्तित्वाद्यनपेक्षं हि सामान्यं तेन गम्यते</l>
	<l>अस्तिशब्दप्रयोगोऽपि तेनैवात्रोपपद्यते</l>
      </lg>
      <lg xml:id="VAA.311" n="311">
	<l>जातेरस्तित्वनासित्वे न च कश्चिद्विवक्षति</l>
	<l>नित्यत्वाल्लक्ष्यमाणाया व्यक्तेस्ते हि विशेषणे</l>
      </lg>
      <lg xml:id="VAA.312" n="312">
	<l>तेनात्र न विरोधित्वं श्रुत्या पूर्वोक्तया नञः</l>
	<l>यत्राप्यस्तीत्युपादाय प्रयुज्येरन्नञादयः</l>
      </lg>
      <lg xml:id="VAA.313" n="313">
	<l>तत्र तस्यापवादत्वात्पूर्वज्ञानोपमर्दनम्</l>
	<l>अस्तित्वं वा सदेवात्र स्मर्यते पूर्वलक्षितम्</l>
      </lg>
      <lg xml:id="VAA.314" n="314">
	<l>अभावोत्तरकालं स्याद्विशेषे तद्विवक्षिते</l>
	<l>विधिना युज्यते यत्र न हन्यान्न पिबेदिति</l>
      </lg>
      <lg xml:id="VAA.315" n="315">
	<l>तत्राभावार्थता नैव स्वयं सो रुणद्धि हि</l>
	<l>अन्यथैव प्रवर्त्तन्ते भावाभावधियोऽपराः</l>
      </lg>
      <lg xml:id="VAA.316" n="316">
	<l>व्यवस्थितबहिर्वस्तुपरिच्छेदफलात्मिकाः</l>
	<l>अन्यथानागतोत्पाद्यभावप्रेरणवारिका</l>
      </lg>
      <lg xml:id="VAA.317" n="317">
	<l>अन्तःसङ्कल्पमूलात्मा वृत्तिर्विधिनिषेधयोः</l>
	<l>विकल्पोऽप्यनयोरेव विषयेषु प्रवर्त्तते</l>
      </lg>
      <lg xml:id="VAA.318" n="318">
	<l>प्राप्तेषु प्रतिषेधार्थमप्राप्तेषु विधित्सया</l>
	<l>युगपच्च विरुद्धार्थप्रतिपत्तेरसम्भवः</l>
      </lg>
      <lg xml:id="VAA.319" n="319">
	<l>पर्यायेण कदा चित्तु का चिद्वृत्तिर्भविष्यति</l>
	<l>प्राप्ताप्राप्तविकल्पस्तु नैवेष्टो लोकवेदयोः</l>
      </lg>
      <lg xml:id="VAA.320" n="320">
	<l>न विकल्पार्थवाची तु वाशब्दो विषयान्तरे</l>
	<l>स्थाणुर्वा पुरुषो वेति याति तिष्ठति वेत्ययम्</l>
      </lg>
      <lg xml:id="VAA.321" n="321">
	<l>सन्देहकथनार्थः स्यान्न हि वस्तु विकल्पते</l>
	<l>विषये बाह्य एवैवं प्रतिषेधादिसम्भवः</l>
      </lg>
      <lg xml:id="VAA.322" n="322">
	<l>न हि तत्सम्भवः कश्चिद्ज्ञाने स्वरसभङ्गिनि</l>
	<l>ज्ञानं यत्तावदुत्पन्नं नानुत्पनं तदिष्यते</l>
      </lg>
      <lg xml:id="VAA.323" n="323">
	<l>विनाशेऽपि समानत्वं सत्यमिथ्यावबोधयोः</l>
	<l>बाह्यार्थवादिनस्त्वर्थे यज्ज्ञानं जायतेऽन्यथा</l>
      </lg>
      <lg xml:id="VAA.324" n="324">
	<l>तन्मिथ्यात्वोपसंख्यानात्पूर्वबधादिसम्भवः</l>
	<l>तत्रापि तु न तद्रूपं बाध्यते न च बोध्यते</l>
      </lg>
      <lg xml:id="VAA.325" n="325">
	<l>अर्थज्ञानादिरूपात्तु फलतो विप्रयुज्यते</l>
	<l>प्रतिभानेकधा पुन्सां यद्यप्यर्थेषु जायते</l>
      </lg>
      <lg xml:id="VAA.326" n="326">
	<l>तथापि बाह्य एवार्थस्तस्य वाक्यस्य चेष्यते</l>
	<l>वाक्यप्रयोजनत्वेन जन्यत्वेनाथ वा यदि</l>
      </lg>
      <lg xml:id="VAA.327" n="327">
	<l>उच्यते प्रतिभाप्यर्थो न नः किञ् चिद्विरुध्यते</l>
	<l>शब्दाद्युत्थापितैर्ज्ञानैरात्मांशग्रहणाक्षमैः</l>
      </lg>
      <lg xml:id="VAA.328" n="328">
	<l>यद्बाह्यमाप्यते वस्तु स त्वर्थः पारमार्थिकः</l>
	<l>प्रत्यक्षव्यतिरिक्तं तु विज्ञानमुपवर्णितम्</l>
      </lg>
      <lg xml:id="VAA.329" n="329">
	<l>त्रिकालविषयं यस्मादसन्निधिरदूषणम्</l>
	<l>अनेकाकारता यापि शूरभीरुधियं प्रति</l>
      </lg>
      <lg xml:id="VAA.330" n="330">
	<l>वासनानुग्रहात्सोक्ता कुणपादिमतेरिव</l>
	<l>भावनैव च वाक्यार्थः सर्वत्राख्यातवत्तया</l>
      </lg>
      <lg xml:id="VAA.331" n="331">
	<l>अनेकगुणजात्यादिकारकार्थानुरञ्जिता</l>
	<l>एकयैव तु बुद्ध्यासौ गृह्यते चित्ररूपया</l>
      </lg>
      <lg xml:id="VAA.332" n="332">
	<l>पदार्थाऽऽहितसंस्कारचित्रपिण्डप्रसूतया</l>
	<l>पदार्थपदबुद्धीनां संसर्गस्तदपेक्षया</l>
      </lg>
      <lg xml:id="VAA.333" n="333">
	<l>पदव्यवधिना चैषां नासंसर्गो भविष्यति</l>
	<l>तुल्यकक्षो ह्यसम्बन्धी व्यवधातेति कीर्त्यते</l>
      </lg>
      <lg xml:id="VAA.334" n="334">
	<l>अङ्गत्वात्तु पदैर्न स्यादङ्गिव्यवधिकल्पना</l>
	<l>एकस्मिंश्च गृहीतेऽर्थे सोपायोऽन्योऽप्यपेक्ष्यते</l>
      </lg>
      <lg xml:id="VAA.335" n="335">
	<l>अपेक्ष्या च सर्वोऽसौ सम्बन्धं प्रतिपद्यते</l>
	<l>पदानामपि सम्बन्ध एवं वाक्येषु सिध्यति</l>
      </lg>
      <lg xml:id="VAA.336" n="336">
	<l>पदार्थपूर्वकस्तस्माद्वाक्यार्थोऽयमवस्थितः </l>
	<l>अर्थरूपमिवापन्नं वाक्यं वाक्यस्य वाक्यस्य गोचरः</l>
      </lg>
      <lg xml:id="VAA.337" n="337">
	<l>नेष्यते न ह्यभेदेन वृत्तिरस्तीति साधितम्</l>
	<l>प्रसङ्गिकादि यत्कार्यं पदार्थोपनिबन्धनम्</l>
      </lg>
      <lg xml:id="VAA.338" n="338">
	<l>आकाङ्क्षाविदितप्रश्नौ यौ च दृष्टौ पिकादिषु</l>
	<l>असत्यं तद्, अपोद्धृत्य न चैवं कल्प्यिष्यति</l>
      </lg>
      <lg xml:id="VAA.339" n="339">
	<l>शशशृङ्गाद्यपोद्धृत्य वाक्यार्थो न हि दृश्यते</l>
	<l>असत्यैर्गम्यमानेऽर्थे सत्यता नेत्युदाहृतम्</l>
      </lg>
      <lg xml:id="VAA.340" n="340">
	<l>स्वरूपेणासतो दृष्टं नोपायत्वं हि कस्य चित्</l>
	<l>अवाचकत्वं वाक्यस्य तद्भूतानामितीरितम्</l>
      </lg>
      <lg xml:id="VAA.341" n="341">
	<l>हेतुः स्यात्तन्निमित्तत्म्, मूलं वार्थस्य कथ्यते</l>
	<l>पदार्थमूलको ह्येष न भ्रान्तिरिति गम्यताम्</l>
      </lg>
      <lg xml:id="VAA.342" n="342">
	<l>साक्षाद्यद्यपि कुर्वन्ति पदार्थप्रतिपादनम्</l>
	<l>वर्णास्तथापि नैतस्मिन्पर्यवस्यन्ति निष्फले</l>
      </lg>
      <lg xml:id="VAA.343" n="343">
	<l>वाक्यार्थमितये तेषां प्रवृत्तौ नान्तरीयकम्</l>
	<l>पाके ज्वालेव काष्ठानां पदार्थप्रतिपादनम्</l>
      </lg>
      <lg xml:id="VAA.344" n="344">
	<l>प्रयोजनतया चैषामर्थमिच्छन्ति भावनाम्</l>
	<l>क्रियार्थेनेति तेनाह समाम्नायप्रयोजनम्</l>
      </lg>
      <lg xml:id="VAA.345" n="345">
	<l>शुक्लो गौरिति वाक्यार्थवाक्ययोर्यदुदाहृतम्</l>
	<l>सम्बन्धकथनार्थं तन्न ज्ञेयं पारमार्थिकम्</l>
      </lg>
      <lg xml:id="VAA.346" n="346">
	<l>न हि प्रयोजनापेतं वाक्यमुच्चार्यते क्व चित्</l>
	<l>प्रयोजनक्षमं नापि पदमाख्यातवर्जितम्</l>
      </lg>
      <lg xml:id="VAA.347" n="347">
	<l>गौरश्व इति वा श्रुत्या यद्गोत्वाद्यवबोधितम्</l>
	<l>विशेषे यदि तन्न स्यात्तत्र स्याच्छ्रुतिबाधनम्</l>
      </lg>
      <lg xml:id="VAA.348" n="348">
	<l>जातिव्यक्ती गृहीत्वैव वयं तु श्रुतिलक्षिते</l>
	<l>कृष्णादि यदि मुञ्चामः का श्रुतिस्तत्र बाध्यते</l>
      </lg>
      <lg xml:id="VAA.349" n="349">
	<l>लक्षणातोऽपि परतो यः सन्देहः प्रवर्त्तते</l>
	<l>का नाम पीड्यते तत्र शुक्लश्रुत्या निवर्तते</l>
      </lg>
      <lg xml:id="VAA.350" n="350">
	<l>अगृह्णतस्तु शुक्लत्वं श्रुतिस्ते बाध्यतेतराम्</l>
	<l>अस्य वाक्यमसम्बद्धं सर्वमेवाप्रयोजनम्</l>
      </lg>
      <lg xml:id="VAA.351" n="351">
	<l>वाक्यार्थोऽपीति भाष्येण सोल्लुण्ठमभिधीयते</l>
	<l>न सर्वत्रेत्यनेनापि क्व चित्सा नेत्यवोचत</l>
      </lg>
      <lg xml:id="VAA.352" n="352">
	<l>प्रकृत्यर्थानुरक्तायां बुद्धौ निपतता ध्रुवम्</l>
	<l>कर्मादीनां विशेष्यत्वमिति का वा श्रुतिर्भवेत्</l>
      </lg>
      <lg xml:id="VAA.353" n="353">
	<l>प्रकृतिप्रत्ययौ नापि प्रयुज्येते च केवलौ</l>
	<l>येन युष्मदभिप्रेता श्रुतिर्लभ्येत कर्हि चित्</l>
      </lg>
      <lg xml:id="VAA.354" n="354">
	<l>यत्रापि नाम दृश्येते देवलावधुनादिववत्</l>
	<l>तत्राप्यन्यार्थसंयुक्ताविति पूर्वं निरूपितम्</l>
      </lg>
      <lg xml:id="VAA.355" n="355">
	<l>अयमेव विशेषश्च कथ्यते पदवाक्ययोः</l>
	<l>अर्थवद्भागतुल्यत्वे प्रकृतिप्रत्ययार्थतः</l>
      </lg>
      <lg xml:id="VAA.356" n="356">
	<l>दृष्टा यथा हि साकाङ्क्षाः पदार्थाः केवलाः क्व चित्</l>
	<l>स्वातन्त्र्येण गृहीताश्च विशीष्टार्थावबोधकाः</l>
      </lg>
      <lg xml:id="VAA.357" n="357">
	<l>प्रकृतिप्रत्ययौ नैवं कदा चिदपि लक्षितौ</l>
	<l>प्रकृत्यर्थानुरक्तो हि प्रत्ययार्थः सदेष्यते</l>
      </lg>
      <lg xml:id="VAA.358" n="358">
	<l>पश्यतः श्वेतिमारूपं ह्रेषाशब्दं च शृण्वतः</l>
	<l>खुरनिक्षेपशब्दं च श्वेतोऽश्वो धावतीति धीः</l>
      </lg>
      <lg xml:id="VAA.359" n="359">
	<l>दृष्टा वाक्यविनिर्मुक्ता न पदार्थैर्विना क्व चित्</l>
	<l>मानसादित्यतो नास्य वाक्याग्रहणमुत्तरम्</l>
      </lg>
      <lg xml:id="VAA.360" n="360">
	<l>मानसेनापराधेन पदार्थान्ये न गृह्णते</l>
	<l>ते तद्वाक्यं गृहीत्वापि नार्थं गृह्णन्ति कर्हि चित्</l>
      </lg>
      <lg xml:id="VAA.361" n="361">
	<l>वाक्येन तेन नोच्येत वाक्यार्थोऽन्यैर्निरूपणात्</l>
	<l>तच्छ्रुतावप्यबोधाद्वा पलाशेनेव वृक्षता</l>
      </lg>
      <lg xml:id="VAA.362" n="362">
	<l>वर्णा वा न ब्रुवन्त्येनं तत्सम्बन्ध्यर्थबोधनात्</l>
	<l>सत्त्वेऽप्यगमकत्वाद्वा वृक्षत्वमिव शिंशपा</l>
      </lg>
      <lg xml:id="VAA.363" n="363">
	<l>पदार्था गमयन्त्येतं प्रत्येकं संशये सति</l>
	<l>सामस्त्ये निर्णयोत्पादात्स्थाणुमूर्द्धस्थकाकवत्</l>
      </lg>
      <lg xml:id="VAA.364" n="364">
	<l>तदभावाप्रतीतेर्वा तद्गम्योऽयं भविष्यति</l>
	<l>श्रोत्राभावाप्रतीतेर् हि श्रौत्रं शब्दं प्रचक्षते</l>
      </lg>
      <lg xml:id="VAA.365" n="365">
	<l>सम्बन्धाकरणन्यायाद्वक्तव्या वाक्यनित्यता </l>
	<l>सङ्घातत्वस्य वक्तव्यमीदृशं प्रतिसाधनम्</l>
      </lg>
      <lg xml:id="VAA.366" n="366">
	<l>वेदस्याध्ययनं सर्व गुर्वध्ययनपूर्वकम्</l>
	<l>वेदाध्ययनवाच्यत्वादधुनाध्ययनं यथा</l>
      </lg>
      <lg xml:id="VAA.367" n="367">
	<l>भारतेऽपि भवेदेवं कर्तृस्मृत्या तु बाध्यते</l>
	<l>वेदेऽपि तत्स्मृतिर्या तु सार्थवादनिबन्धना</l>
      </lg>
      <lg xml:id="VAA.368" n="368">
	<l>पारम्पर्येण कर्तारं नाध्येतारः स्मरन्ति हि</l>
	<l>तेषामनेवमात्मत्वाद्भ्रान्तिः सेति च वक्ष्यते</l>
      </lg>
      <lg xml:id="VAA.369" n="369">
	<l>तेषु च ध्रियमाणेषु न मूलान्तरकल्पना</l>
	<l>तथा ह्यद्यतनस्यापि ते कुर्वन्तीदृशीं मतिम्</l>
      </lg>
    </div>

    <div n="VPA">
      <head>वेदपौरुषेयताधिकरण (व्प)</head>
      <lg xml:id="VPA.1" n="1">
	<l>वचनान्तरसाधर्म्यात्कर्तुः सामान्यसम्प्लवे</l>
	<l>समाख्यया विशेषोऽयं कठादिरवधार्यते</l>
      </lg>
      <lg xml:id="VPA.2" n="2">
	<l>अनपेक्षत्वसूत्रे या रूपात्कृतकतोदिता</l>
	<l>वेदे सा दृश्यते स्पष्टा कृतकार्थाभिधायिनि</l>
      </lg>
      <lg xml:id="VPA.3" n="3">
	<l>स्मृतिप्रयोजनाभावात्कर्तृमात्रेऽनपेक्षिते</l>
	<l>सामान्यसिद्ध्यपेक्षत्वान्न समाख्या नियामिका</l>
      </lg>
      <lg xml:id="VPA.4" n="4">
	<l>अन्यथाप्युपपन्नत्वादियं प्रवचनादिना</l>
	<l>न शक्ता कर्तृमूलाय, प्रोक्ते च स्मरणं स्थितम्</l>
      </lg>
      <lg xml:id="VPA.5" n="5">
	<l>श्रुत्यादेर्दुर्बला चासौ न शक्ता तानि बाधितुम्</l>
	<l>अङ्गभूयांसमेकेयं शब्दराशिं न बाधते</l>
      </lg>
      <lg xml:id="VPA.6" n="6">
	<l>कामं वा निर्निमित्तेयं शाखामेकां वदिष्यति</l>
	<l>श्रुतिसामान्यमात्रं हि नात्र दण्डेन वायते</l>
      </lg>
      <lg xml:id="VPA.7" n="7">
	<l>सति साधारणत्वे वा सम्भवेन विशेषणम्</l>
	<l>यथा वैरूपसामेति सत्तयैव प्रतीयते</l>
      </lg>
      <lg xml:id="VPA.8" n="8">
	<l>अव्यासङ्गि च सर्वेषु प्रवक्तृत्वं कठादिषु</l>
	<l>तेनैकव्यपदेश्यत्वं लक्ष्यते डित्थमातृवत्</l>
      </lg>
      <lg xml:id="VPA.9" n="9">
	<l>अन्यैस्तुल्येऽपि सम्बन्धे यत्तैर्न व्यपदिश्यतेम्</l>
	<l>न ह्येष कर्तृसंस्कारः पारार्थ्ये चैक इष्यते</l>
      </lg>
      <lg xml:id="VPA.10" n="10">
	<l>विद्यमाननिमित्तं च कथ्यते, नासतः क्रिया</l>
	<l>साधारणं च तीर्थादि केन चिद्व्यपदिश्यते</l>
      </lg>
      <lg xml:id="VPA.11" n="11">
	<l>यदि चापौरुषेय्येषा नानित्यप्रतिपादिनी</l>
	<l>पौरुषेय्यास्तु सत्यत्वं कथमध्यवसीयते</l>
      </lg>
      <lg xml:id="VPA.12" n="12">
	<l>नित्यमेव निमित्तं वा कठत्वं जातिरस्ति नः</l>
	<l>काठकादिप्रवृत्त्यर्थं व्यावृत्तं चरणान्तरात्</l>
      </lg>
      <lg xml:id="VPA.13" n="13">
	<l>अनित्यार्थाभिधायित्वं स्वयमेवैष मुञ्चति</l>
	<l>नित्यानित्यविकल्पेन वेदस्तादर्थ्यवर्जनात्</l>
      </lg>
      <lg xml:id="VPA.14" n="14">
	<l>नित्यस्य नित्य एवार्थः कृतकस्याप्रमाणता</l>
	<l>उन्मत्तवचनत्वं तु पूर्वमेव निराकृतम्</l>
      </lg>
      <lg xml:id="VPA.15" n="15">
	<l>इति प्रमाणत्वमिदं प्रसिद्धं युक्त्येह धर्मं प्रति चोदनायाः</l>
	<l>अतः परं तु प्रविभज्य वेदं त्रेधा ततो वक्ष्यति यस्य योऽर्थः</l>
      </lg>
    </div>
  </body>
  </text>
</TEI>
