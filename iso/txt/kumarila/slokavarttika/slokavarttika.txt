[pratijñāsūtra]

ŚlōVā.PJS.1ab: viśuddhajñānadēhāya trivēdīdivyacakṣuṣē
ŚlōVā.PJS.1cd: śrēyaḥprāptinimittāya namaḥ sōmārdhadhāriṇē ||
ŚlōVā.PJS.2ab: abhivandya gurūn ādau śiṣyadhīpadminīravīn
ŚlōVā.PJS.2cd: tatprasādāt kariṣyē ’haṁ mīmāṁsāślōkavārttikaṁ ||
ŚlōVā.PJS.3ab: tadvidvāṁsō ’nugr̥hṇantu cittaśrōtraiḥ prasādibhiḥ
ŚlōVā.PJS.3cd: santaḥ praṇayivākyāni gr̥hṇanti hy anasūyavaḥ ||
ŚlōVā.PJS.4ab: na cātrātiva kartavyaṁ dōṣadr̥ṣṭiparaṁ manaḥ
ŚlōVā.PJS.4cd: dōṣō hy avidyamānō ’pi taccittānāṁ prakāśatē ||
ŚlōVā.PJS.5ab: kutō vā gr̥hṇatē dōṣaṁ sūrayō madvidhōktiṣu
ŚlōVā.PJS.5cd: nēṣyatē yaḥ parasthō ’pi sa svayaṁ gr̥hyatē katham ||
ŚlōVā.PJS.6ab: nirdōṣatvaikavākyatvaṁ kva vā lōkasya dr̥śyatē
ŚlōVā.PJS.6cd: sāpavādā yataḥ kē cin mōkṣasvargāv api prati ||
ŚlōVā.PJS.7ab: āgamapravaṇaś cāhaṁ nāpavādyaḥ skhalitēṣv apy apōdyatē
ŚlōVā.PJS.7cd: na hi sadvartmanā gacchan skhalitēṣv apy apōdyatē ||
ŚlōVā.PJS.8ab: yathā kathañ cid ārabdhā trayīmārgānusāriṇī
ŚlōVā.PJS.8cd: vāgvr̥ttir alpasārāpi śraddadhānasya śōbhatē ||
ŚlōVā.PJS.9ab: mīmāṁsāśāstratējōbhir viśēṣēṇōj jvalīkr̥tē
ŚlōVā.PJS.9cd: vēdārthajñānaratnē mē tr̥ṣṇātīva vijr̥mbhatē ||
ŚlōVā.PJS.10ab: prāyēnaiva hi mīmāṁsā lōkē lōkāyatīkr̥tā
ŚlōVā.PJS.10cd: tāmāstikapathē kartum ayaṁ yatnaḥ kr̥tō mayā ||
ŚlōVā.PJS.11ab: athātō dharmajijñāsā sūtram ādyam idaṁ kr̥tam
ŚlōVā.PJS.11cd: dharmākhyaṁ viṣayaṁ vaktuṁ mīmāṁsāyāḥ prayōjanam ||
ŚlōVā.PJS.12ab: sarvasyaiva hi śāstrasya karmaṇō vāpi kasya cit
ŚlōVā.PJS.12cd: yāvat prayōjanaṁ nōktaṁ tāvat tat kēna gr̥hyatē ||
ŚlōVā.PJS.13ab: mīmāṁsākhyā tu vidyēyaṁ bahuvidyāntarāśritā
ŚlōVā.PJS.13cd: na śuśrūṣayituṁ śakyā prāganuktvā prayōjanam ||
ŚlōVā.PJS.14ab: vidyāntarēṣu nāpy ētad yady abhīṣṭaṁ prayōjanam
ŚlōVā.PJS.14cd: anarthaprāpaṇaṁ tāvat tēbhyō nāśaṅkyatē kva cit ||
ŚlōVā.PJS.15ab: mīmāṁsāyāṁ tv ihājñātē durjñātē vāvivēkataḥ
ŚlōVā.PJS.15cd: nyāyamārgē mahān dōṣa iti yatnōpacaryatā ||
ŚlōVā.PJS.16ab: tasmāt prayōjanaṁ pūrvam uktaṁ sūtrakr̥tā svayam
ŚlōVā.PJS.16cd: yat svēnōktaṁ vadēyus tad bhāṣyakārādayaḥ katham ||
ŚlōVā.PJS.17ab: siddhārthaṁ jñātasambandhaṁ śrōtuṁ śrōtā pravartatē
ŚlōVā.PJS.17cd: śāstrādau tēna vaktavyaḥ sambandhaḥ saprayōjanaḥ ||
ŚlōVā.PJS.18ab: śāstrṁ prayōjanaṁ caiva sambandhasyāśrayāv ubhau
ŚlōVā.PJS.18cd: taduktyantargatas tasmād bhinnō nōktaḥ prayōjanāt ||
ŚlōVā.PJS.19ab: siddhiḥ śrōtr̥pravr̥ttīnāṁ sambandhakathanād yataḥ
ŚlōVā.PJS.19cd: tasmāt sarvēṣu śāstrēṣu sambandhaḥ pūrvam ucyatē ||
ŚlōVā.PJS.20ab: yāvat prayōjanēnāsya sambandhō nābhidhīyatē
ŚlōVā.PJS.20cd: asambaddhapralāpitvād bhavēt tāvad asaṁgatiḥ ||
ŚlōVā.PJS.21ab: iha tv ākṣipya sambandhaṁ bhāṣya ēvābhidhāsyatē
ŚlōVā.PJS.21cd: dharmaprasiddhyasiddhibhyāṁ, tasmān nānyō ’bhidhīyatē ||
ŚlōVā.PJS.22ab: na cāpy atrāthaśabdēna śāstrasambandha ucyatē
ŚlōVā.PJS.22cd: sambandhaṁ kriyayōr hy ēṣa brūtē śāstrāc ca tē pr̥thak ||
ŚlōVā.PJS.23ab: yō ’py ayaṁ śāstrasambandhō varṇyatē kaiś cid āditaḥ
ŚlōVā.PJS.23cd: kriyānantaryarūpō vā guruparvakramō ’pi vā ||
ŚlōVā.PJS.24ab: sadasadbhāvayōs tasya viśēṣō nōpalabhyatē
ŚlōVā.PJS.24cd: śrōtuvidhau niṣēdhē vā jñānē vā śāstragōcarē ||
ŚlōVā.PJS.25ab: tasmād vyākhyāṅgam icchadbhiḥ sahētuḥ saprayōjanaḥ
ŚlōVā.PJS.25cd: śāstrāvatārasambandhō vācyō nānyas tu niṣphalaḥ ||
ŚlōVā.PJS.26ab: lōkē ityādibhāṣyasya ṣaḍarthān sampracakṣatē
ŚlōVā.PJS.26cd: bhāṣyakārānusārēṇa, prayuktasyāditaḥ pr̥thak ||
ŚlōVā.PJS.27ab: sarvavyākhyām upālambhaṁ pratyākhyānaṁ tathā parē
ŚlōVā.PJS.27cd: parisaṁkhyās tutī kēcithaśabdasya dūṣaṇam ||
ŚlōVā.PJS.28ab: sādhāraṇī viśiṣṭā ca sūtravyākhyā dvidhā matā
ŚlōVā.PJS.28cd: viśiṣṭā pratisūtraṁ yā sarvārthā tv iyam ucyatē ||
ŚlōVā.PJS.29ab: pravr̥ttis tu padēṣv ēva nivr̥ttiḥ sūtrasaṁśrayā
ŚlōVā.PJS.29cd: vēdavākyāviruddhēṣu na tu sarvēṣu kēṣu cit ||
ŚlōVā.PJS.30ab: adhyāhārasya vākyēṣu vyatyāsasya ca sambhavāt
ŚlōVā.PJS.30cd: tēnaiṣām iti sūtrāṇāṁ pārārthyē saty api grahaḥ ||
ŚlōVā.PJS.31ab: ēvaśabdō ’lpavācyatvād, asyāvr̥ttau tu gauravam
ŚlōVā.PJS.31cd: prasiddhatvād avācyaṁ cēt, na dōṣaḥ puṅgirām ayam ||
ŚlōVā.PJS.32ab: vyākhyāṅgatvābhimānēna yō ’dhyāhārādyapēkṣatē
ŚlōVā.PJS.32cd: svasaṁjñāṁ vāpi tasyēdaṁ śāstrarūpaṁ nirūpyatē ||
ŚlōVā.PJS.33ab: vr̥tyantarēṣu kēṣāñ cil laukikārthavyatikramaḥ
ŚlōVā.PJS.33cd: śabdānāṁ dr̥śyatē tēṣam upālambhō ’yam ucyatē ||
ŚlōVā.PJS.34ab: athāta ity ayaṁ lōkē nānantaryē prayujyatē
ŚlōVā.PJS.34cd: tasmāt tādarthyam ētasya paribhāṣādibhir bhavēt ||
ŚlōVā.PJS.35ab: prasiddhahāniḥ śabdānām aprasiddhē ca kalpanā
ŚlōVā.PJS.35cd: na kāryā vr̥ttikārēṇa sati siddhārthasambhavē ||
ŚlōVā.PJS.36ab: sūtrārthē kliśyataś caivaṁ dūrē vēdārthanirṇayaḥ
ŚlōVā.PJS.36cd: tatra yatnasya bhāratvaṁ vaktr̥śrōtrōḥ prasajyatē ||
ŚlōVā.PJS.37ab: na vyākhyāsyati sūtrāṇi cōdanārthaparatvataḥ
ŚlōVā.PJS.37cd: yat tasya parihārō ’yaṁ pratyākhyānēna cōcyatē ||
ŚlōVā.PJS.38ab: prayāsō vēdavākyēṣu kāryaḥ sūtrēṣv anēna kim
ŚlōVā.PJS.38cd: phalavattvāphalatvābhyām, ēbhiḥ karaṇasammataiḥ ||
ŚlōVā.PJS.39ab: cōdanārtha upētavyaḥ, nōbhayaṁ yatnagauravāt
ŚlōVā.PJS.39cd: padārthānāṁ prasiddhatvāt vyākhyēyaṁ nāvaśiṣyatē ||
ŚlōVā.PJS.40ab: ēvaṁśabdādikō granthaḥ pakṣē cāsmin samarthyatē
ŚlōVā.PJS.40cd: padacchēdadādyabhāvēna pratyākhyānamatis tv iyam ||
ŚlōVā.PJS.41ab: brabīty ēva hi sūtrārtham, atiriktādi cēṣyatē
ŚlōVā.PJS.41cd: nanv aśaktam idaṁ sūtraṁ samyak sūtritam ity api ||
ŚlōVā.PJS.42ab: sūtrē cāgamakatvādi pratyākhyānē virudhyatē
ŚlōVā.PJS.42cd: na cōpāyānabhijñēna śakyōpēyāvadhāraṇā ||
ŚlōVā.PJS.43ab: nānyatō vēdavidbhyaś ca sūtravr̥ttikriyēṣyatē
ŚlōVā.PJS.43cd: pratyākhyānasya hētuś ca padārthānāṁ prasiddhatā ||
ŚlōVā.PJS.44ab: yōktā sā vēdavākyānaṁ tulyārthatvān nivārayēt
ŚlōVā.PJS.44cd: vākyārthē tatra sandēhād vyākhyānaṁ cēt pravartatē ||
ŚlōVā.PJS.45ab: sūtrēṣv api samānatvāt pratyākhyānaṁ na yujyatē
ŚlōVā.PJS.45cd: na vyākhyātavyam ityēvaṁ pratyākhyānē ca sidhyati ||
ŚlōVā.PJS.46ab: duṣṭavyākhyā niṣēdhēna tadapētā na vāryatē
ŚlōVā.PJS.46cd: asya dr̥ṣṭaviruddhatvāt phalgutvāc cāpi parvayōḥ ||
ŚlōVā.PJS.47ab: madhyamē cātidaurjanyāt parisaṁkhyaiva yujyatē
ŚlōVā.PJS.47cd: vaidikaṁ jaiminīyaṁ ca yatra vākyaṁ virudhyatē ||
ŚlōVā.PJS.48ab: yathāśrutagr̥hītē ’rthē tatrēdam upadiśyatē
ŚlōVā.PJS.48cd: adhyāhārādibhiḥ sūtraṁ vaidikaṁ tu yathāśrutam ||
ŚlōVā.PJS.49ab: nēyam, virōdhē ’nyōnyasya vaidikānāṁ bhavantu tē
ŚlōVā.PJS.49cd: yathā dharmāvabōdhasya pramāṇaṁ vaidikaṁ vacaḥ ||
ŚlōVā.PJS.50ab: tadarthanirṇayē hētur jaiminīyaṁ tathaiva naḥ
ŚlōVā.PJS.50cd: vākyasāmarthyatulyatvāt tathā padatadarthayōḥ ||
ŚlōVā.PJS.51ab: adhyāhārādibhir muktā vyākhyā sarvatra yujyatē
ŚlōVā.PJS.51cd: asambhavād avaśyaṁ yā virōdhē ’nyatarasya tu ||
ŚlōVā.PJS.52ab: anyāyyakalpanā sāpi vikalpēna prasajyatē
ŚlōVā.PJS.52cd: prāthamyēnāvaruddhatvād upāyavaśatō ’tha vā ||
ŚlōVā.PJS.53ab: yathāśrutēna sūtrēṇa nyāyyāṁ bādhēta cōdanām
ŚlōVā.PJS.53cd: tēna vēdāviruddhasya sati sambhava ity ayam ||
ŚlōVā.PJS.54ab: vidhīyatē ’rthaḥ, śēṣaṁ tu yathāprāptam anūdyatē
ŚlōVā.PJS.54cd: śēṣabhājāṁ bhavēl lōpa ity adhyāhārakalpanā ||
ŚlōVā.PJS.55ab: viprakarṣāt paśōś cēti vibhaktiḥ pariṇamyatē
ŚlōVā.PJS.55cd: padēna vyavadhānaṁ tu lōkē saṁniyamād iti ||
ŚlōVā.PJS.56ab: sūtrēṇa vyavadhānaṁ tu pānavyāpadi kalpitam
ŚlōVā.PJS.56cd: paśusāmānyavidhyādau sūtram ēvānyathā kr̥tam ||
ŚlōVā.PJS.57ab: agnayaś ca svakālatvād dēyadharmāpayātanam
ŚlōVā.PJS.57cd: vyākhyānaṁ vākyabhēdēna, guṇakalpās tv amī kr̥tāḥ ||
ŚlōVā.PJS.58ab: autpattikas tu gavyasya tathōṣṇikkakubhōr iti
ŚlōVā.PJS.58cd: darśanāc ca viśēṣasya tathābhyudaya ity api ||
ŚlōVā.PJS.59ab: sūtrakārapraśaṁsā vā lōka ityādinōcyatē
ŚlōVā.PJS.59cd: prasiddhair abhidhānād dhi na śiṣyāḥ klēśitā yataḥ ||
ŚlōVā.PJS.60ab: bhavitavyaṁ tu tēnēti prāgasmād ēkavākyatā
ŚlōVā.PJS.60cd: vēdādhyayanavākyād vā tēnāthēty asya dūṣaṇam ||
ŚlōVā.PJS.61ab: prasiddhārthapadaiḥ śakyaḥ sūtrair vēdārthanirṇayaḥ
ŚlōVā.PJS.61cd: na ca sō ’sty athaśabdasya vinā tē pūrvakarmaṇā ||
ŚlōVā.PJS.62ab: prasiddhārthaṁ padaṁ yuktaṁ tac ca nāstīti dūṣaṇam
ŚlōVā.PJS.62cd: prasiddhō ’py athaśabdādēḥ kiṁpadārthō ’tra varṇyatē ||
ŚlōVā.PJS.63ab: pradarśanārtham ity ēkē, kē cin nānārthavācinaḥ
ŚlōVā.PJS.63cd: samudāyād avacchidya bhavadāsēna kalpitāt ||
ŚlōVā.PJS.64ab: śaktitō ’vayavaṁ caiva varṇayantyaṣṭamādivat
ŚlōVā.PJS.64cd: na cātra cōdanāvyākhyā gauravaṁ tatra cōditam ||
ŚlōVā.PJS.65ab: yad vākṣēpō yathōktasya vr̥ttābhāvād asambhavāt
ŚlōVā.PJS.65cd: yadi lōkaprasiddhārthagrahaṇaṁ kriyatē padē ||
ŚlōVā.PJS.66ab: sa nāsty atrāthaśabdasyēty adhyāhārādikalpanam
ŚlōVā.PJS.66cd: vēdādhyayanavr̥ttatvaṁ snānasyōtkarṣakalpanā ||
ŚlōVā.PJS.67ab: nāvyākhyātē ’thaśabdārthē jñāyatē tēna varṇyatē
ŚlōVā.PJS.67cd: anarthakē ’tha vānyārthē prasiddhir bādhyatē dhruvam ||
ŚlōVā.PJS.68ab: tasmāc chrutārthasiddhyarthaṁ vr̥ttaṁ kim api gamyatē
ŚlōVā.PJS.68cd: viśiṣṭaliṅgavijñānād viśiṣṭē liṅginīkṣitē ||
ŚlōVā.PJS.69ab: sūtrēṇāsambhavaṁ matvā naitad ity abravīt paraḥ
ŚlōVā.PJS.69cd: ānantaryōpadēśēna taddr̥ṣṭārthatayāpi ca ||
ŚlōVā.PJS.70ab: vēdādhyayanam ākṣiptaṁ kim asūtritacōdanā
ŚlōVā.PJS.70cd: yēna vr̥ttēna jijñāsā vinā naivōpapadyatē ||
ŚlōVā.PJS.71ab: tadānantaryam uktaṁ hi dr̥ṣṭārtham avakalpatē
ŚlōVā.PJS.71cd: kriyamāṇā ca jijñāsā niyamād yasya kasya cit ||
ŚlōVā.PJS.72ab: kriyētānantaraivēti vyarthaṁ tadupadēśanam
ŚlōVā.PJS.72cd: saṅkalpādibhir apy ēṣā vinā satyaṁ na sidhyati ||
ŚlōVā.PJS.73ab: sādhāraṇyāt tu tē ’py atra nōpadēśyāḥ kathañ cana
ŚlōVā.PJS.73cd: tasmād dharmabubhutsāyām asādhāraṇakāraṇam ||
ŚlōVā.PJS.74ab: nirvr̥ttaṁ sūtrakārēṣṭaṁ tac ca nākhyayanād r̥tē
ŚlōVā.PJS.74cd: anyasyāpīty anēnaiva vēdapāṭhē prabādhitē ||
ŚlōVā.PJS.75ab: prāg apīti hi vaktavyaṁ tatrāpy anyasya sambhavāt
ŚlōVā.PJS.75cd: pūrvēṇaiva hi labdhārthē tādr̥śīṁ tv ity anēna kim ||
ŚlōVā.PJS.76ab: vakṣyamāṇam anālōcya sambhavēt paricōdanā
ŚlōVā.PJS.76cd: na tāvat sādhyatē ’dyāpi cōdanā dharmasādhanam ||
ŚlōVā.PJS.77ab: iha vā kāni vākyāni vivariṣyati jaiminiḥ
ŚlōVā.PJS.77cd: dharmamātrābhidhānād dhi buddhādivacanāny api ||
ŚlōVā.PJS.78ab: paṭhitvā dharmajijñāsēty anyasyāpīti cōdanā
ŚlōVā.PJS.78cd: yad vā bhavatu nāmēdr̥k sūtraṁ vēdam adhītya tu ||
ŚlōVā.PJS.79ab: jijñāsānantaraṁ kāryēty atrāpi dvayam īpsitam
ŚlōVā.PJS.79cd: nānadhītya na cāpy anyat kr̥tvēty ētan na labhyatē ||
ŚlōVā.PJS.80ab: vakṣyamāṇavacōbhaṅgyōr vākyabhēdaprasaṅgataḥ
ŚlōVā.PJS.80cd: adhītyaivēti hi vidhau snānādēr apy anantarā ||
ŚlōVā.PJS.81ab: bhavēd dharmasya jijñāsā nānantaryavidhis tadā
ŚlōVā.PJS.81cd: ānantaryavidhānē tu yā vēdādhyayanē kr̥tē ||
ŚlōVā.PJS.82ab: ity ēvam anuvādatvāt prāg apy ēṣā prasajyatē
ŚlōVā.PJS.82cd: buddhavākyādipāṭhasya tādr̥śīṁ tv ity apākriyā ||
ŚlōVā.PJS.83ab: prāg apīti ca cōdyasya, sāmarthyād vēdalābhataḥ
ŚlōVā.PJS.83cd: naivaitayōr vacōbhaṅgyōr ēkō ’py arthō vidhīyatē ||
ŚlōVā.PJS.84ab: api cētyādikēnōktam, kin tv ityētad vidhīyatē
ŚlōVā.PJS.84cd: ānantaryaṁ parastāc ca nāpi śiṁṣma itīha tu ||
ŚlōVā.PJS.85ab: kē cid adhyāharanti, asya sūtrasyānyaparatvataḥ
ŚlōVā.PJS.85cd: na vāryatē ’nadhītatvaṁ nānantaryaṁ vidhīyatē ||
ŚlōVā.PJS.86ab: sāmarthyāsiddhyadr̥ṣṭārthaprasaṅgāt tēna lakṣaṇā
ŚlōVā.PJS.86cd: ānantaryavacōvyaktir āśritaivātra lakṣyatē ||
ŚlōVā.PJS.87ab: śrutārthaṁ tv aparityajya lakṣaṇārthō vidhīyatē
ŚlōVā.PJS.87cd: pratītā dharmajijñāsā vēdādhyāyād anantarā ||
ŚlōVā.PJS.88ab: tatkālasyāvaruddhatvāt snānābhāvaṁ hi lakṣayēt
ŚlōVā.PJS.88cd: virōdhō yugapatprāptēḥ, daurbalyaṁ vēdabādhanāt ||
ŚlōVā.PJS.89ab: snānasya tēna bādhaḥ syād dharmajijñāsayā balāt
ŚlōVā.PJS.89cd: dr̥ṣṭārthatvādisaṁyuktaṁ vākyaṁ lakṣaṇayā tv iti ||
ŚlōVā.PJS.90ab: punaruktyā gatārthatvāt tyaktaṁ kaiś cit, tad ucyatē
ŚlōVā.PJS.90cd: yady apy asya bhavēd vācyam ānantaryam asaṁśayam ||
ŚlōVā.PJS.91ab: tathāpi pūrvatāmātraṁ lakṣayēd avirōdhataḥ
ŚlōVā.PJS.91cd: granthagrahaṇamātrē ca kr̥tē snānaṁ virudhyatē ||
ŚlōVā.PJS.92ab: adhītyētyadhigamyēti vyākhyānē tv avirōdhitā
ŚlōVā.PJS.92cd: yas tv ēvamavirōdhitvaṁ kurvannāplavanaṁ vadēt ||
ŚlōVā.PJS.93ab: adṣṭāyātha vāpy anyaḥ saṁskāraṁ tasya cōttaram
ŚlōVā.PJS.93cd: ihāsnānādiniyamō yaḥ kr̥tō brahmacāriṇaḥ ||
ŚlōVā.PJS.94ab: avidhitvam anāśritya sō ’vasānam apēkṣatē
ŚlōVā.PJS.94cd: tatō ’pēkṣāvaśāt snānam asnānādinivartanam ||
ŚlōVā.PJS.95ab: virōdhasāhacaryābhyāṁ dr̥ṣṭārthatvēna lakṣayēt
ŚlōVā.PJS.95cd: tasmād adhyayanasnānajijñāsākramavācinām ||
ŚlōVā.PJS.96ab: dr̥ṣṭārthatvāya śabdānām ēvaṁ vyākhyēyam āśritā
ŚlōVā.PJS.96cd: snātvā jijñāsamānō ’pi nanu vēdaṁ na bādhatē ||
ŚlōVā.PJS.97ab: tēnāvirōdhitā tasya, ityēvaṁ vadata uttaram
ŚlōVā.PJS.97cd: yathaivādhyayanāt snānaṁ smaryatē samanantaram ||
ŚlōVā.PJS.98ab: tathā tataḥ parō ’py anyaḥ padārthō ’nyaḥ paras tataḥ
ŚlōVā.PJS.98cd: tataś cāvaśyakartavyē bādhē smārtasya kasya cit ||
ŚlōVā.PJS.99ab: yōgyatvād āgatē kālē prāthamyāt snānabādhanam
ŚlōVā.PJS.99cd: sō ’yaṁ pāṭhakramasyārthād bādha ity avagamyatē ||
ŚlōVā.PJS.100ab: guṇapradhānayōr vāpi virōdhād guṇabādhanam
ŚlōVā.PJS.100cd: snānōpalakṣitā cātra nivr̥ttir guruvēśmanaḥ ||
ŚlōVā.PJS.101ab: virōdhitvēna bādhyēta na tu madhvādibhakṣaṇam
ŚlōVā.PJS.101cd: tasmād gurukulē tiṣṭhanmadhumāṁsādyavarjayan ||
ŚlōVā.PJS.102ab: jijñāsētāviruddhatvād dharmam ity avagamyatē
ŚlōVā.PJS.102cd: gurugēhanivr̥ttyaṁśō yāvac ca na samāpyatē ||
ŚlōVā.PJS.103ab: tāvat sakalavācitvān na snānaṁ paryavasyati
ŚlōVā.PJS.103cd: gurugēhādanāvr̥ttaḥ snātakō hi na kathyatē ||
ŚlōVā.PJS.104ab: tatparatvavidhānāc ca na tāvad dārasaṅgrahaḥ
ŚlōVā.PJS.104cd: vyākhyāya kīrtitā cātra snāyād iti punaḥ smr̥tiḥ ||
ŚlōVā.PJS.105ab: smāvartiṣṭa mētyādi smr̥tēr yady apy anantaram
ŚlōVā.PJS.105cd: viparītārtham ity asmāt tadvākyād apanīyatē ||
ŚlōVā.PJS.106ab: athaśabdēna yō bādhaḥ purastād upavarṇitaḥ
ŚlōVā.PJS.106cd: tanmātrasyaiva bādhō ’tra dr̥ṣṭārthatvāt pradarśitaḥ ||
ŚlōVā.PJS.107ab: smr̥tiprāptam idānīṁ tu madhumāṁsādyavarjanam
ŚlōVā.PJS.107cd: pratiṣēdhann adr̥ṣṭārthaṁ sūtrakārō na śōbhatē ||
ŚlōVā.PJS.108ab: nivr̥ttya gurugēhāc ca jijñāsārthaḥ punar bhavēt
ŚlōVā.PJS.108cd: pravēśaḥ sō ’py adr̥ṣṭārtha iti naivēha sūtritaḥ ||
ŚlōVā.PJS.109ab: nirgamō hi kr̥tārthasya dr̥ṣṭārthō guruvēśmanaḥ
ŚlōVā.PJS.109cd: smaryatē tasya nārthaḥ syād akr̥tārthasya nirgamē ||
ŚlōVā.PJS.110ab: athaśabdaprasiddhyaiva vēdagrahaṇahētutā
ŚlōVā.PJS.110cd: ānantaryōpadēśitvād ataḥ śabdēna kiṁ punaḥ ||
ŚlōVā.PJS.111ab: yōgyatvam athaśabdēna yady api pratipāditam
ŚlōVā.PJS.111cd: tad ēva hētur atrēti nātaḥśabdād vinā bhavēt ||
ŚlōVā.PJS.112ab: lakṣaṇaṁ puruṣasyaiva tadā tad dhi prasajyatē
ŚlōVā.PJS.112cd: jijñāsāyāś ca hētutvē phalārthatvādi sambhavēt ||
ŚlōVā.PJS.113ab: ataḥśabdagr̥hītaṁ vā tatrādhyayanam āśritam
ŚlōVā.PJS.113cd: hētāvakathyamānē hi maṅgalādy apy asau vadēt ||
ŚlōVā.PJS.114ab: snānabādhasya vā hētur ata ity ucyatē punaḥ
ŚlōVā.PJS.114cd: yōgyasyādhītavēdatvān nāvasthātuṁ hi labhyatē ||
ŚlōVā.PJS.115ab: sanvācyēcchāntaraṁ karma jñānaṁ vyāpnōti tāvatā
ŚlōVā.PJS.115cd: jñānōpasarjanā saiva na tu vidhyādi gamyatē ||
ŚlōVā.PJS.116ab: iṣēs tu karma bāhyaḥ syād dharmaḥ sā vātha vā dvayam
ŚlōVā.PJS.116cd: samānakartr̥katvaṁ tu tumunōktaṁ liṅā vidhiḥ ||
ŚlōVā.PJS.117ab: ēvaṁ viṣayanānātvān na kā cit punaruktatā
ŚlōVā.PJS.117cd: sūtritēcchābhinirvr̥ttyai dvitīyēcchātra sūtritā ||
ŚlōVā.PJS.118ab: prakr̥tyā vikr̥tir yasmāc caturthyantā samasyatē
ŚlōVā.PJS.118cd: tādarthyē yūpadārvādau tēnāsminn asamāsatā ||
ŚlōVā.PJS.119ab: sa hi tasyēty anēnōktō dharmasyēty ēṣa vigrahaḥ
ŚlōVā.PJS.119cd: dharmāyēti tu tādarthyē ṣaṣṭhī vr̥ttēti kathyatē ||
ŚlōVā.PJS.120ab: prāpnōty atra caturthy ēva viśēṣaś cēd vivakṣitaḥ
ŚlōVā.PJS.120cd: sāmānyasya vivakṣāyāṁ tādr̥śaṁ kathyatē katham ||
ŚlōVā.PJS.121ab: sambandhamātra ēvaiṣā ṣaṣṭhyutpannā tathāpi tu
ŚlōVā.PJS.121cd: viśēṣaniṣṭhatā tasyā bhāṣyakārēṇa varṇyatē ||
ŚlōVā.PJS.122ab: sādhanābhāsatā cātra pūrvapakṣārthagōcarā
ŚlōVā.PJS.122cd: anyasādhanam anyasya sādhanābhāsa ucyatē ||
ŚlōVā.PJS.123ab: kratvarthaṁ puruṣārthasya tadarthaṁ ca kratōr iti
ŚlōVā.PJS.123cd: śēṣalakṣaṇaśabdaś ca kr̥tsnaśāstravivakṣayā ||
ŚlōVā.PJS.124ab: prasiddhaḥ śakyatē jñātum prasiddhatvāt tu nēṣyatē
ŚlōVā.PJS.124cd: aprasiddhas tv aśakyatvānnatarām ity atō ’bravīt ||
ŚlōVā.PJS.125ab: jijñāsyaḥ saṁśayād dharmaḥ śrēyaskaratayāpi ca
ŚlōVā.PJS.125cd: asandigdhō hy ajijñāsyō yō vā syān niṣprayōjanaḥ ||
ŚlōVā.PJS.126ab: svarūpādiṣu dharmasya dvidhā vipratipadyatē
ŚlōVā.PJS.126cd: pūrvaṁ pramāṇarūpābhyām, pādēnādyasya nirṇayaḥ ||
ŚlōVā.PJS.127ab: sthitē vēdapramāṇatvē punar vākyārthanirṇayē
ŚlōVā.PJS.127cd: matir bahuvidāṁ puṁsāṁ saṁśayān nōpajāyatē ||
ŚlōVā.PJS.128ab: kē cid āhur asāv arthaḥ, kē cin nāsāv ayaṁ tv iti
ŚlōVā.PJS.128cd: tannirṇayārtham apy ētat paraṁ śāstraṁ praṇīyatē ||


---------------------------------------------------------------------
[cōdanāsūtra]

ŚlōVā.CDS.1ab: dharmē sāmānyataḥ siddhē pramāṇaṁ cōdanōcyatē
ŚlōVā.CDS.1cd: svarūpādēs tataḥ siddhaḥ, svarūpaṁ cēha sūtryatē ||
ŚlōVā.CDS.2ab: dvayam ēkēna sūtrēṇa śrutyarthābhyāṁ nirūpyatē
ŚlōVā.CDS.2cd: svarūpē ’pi hi tasyōktē pramāṇaṁ kathyatē ’rthataḥ ||
ŚlōVā.CDS.3ab: kimādyapēkṣitaiḥ pūrṇaḥ samarthaḥ pratyayō vidhau
ŚlōVā.CDS.3cd: tēna pravartakaṁ vākyaṁ śāstrē ’smin cōdanōcyatē ||
ŚlōVā.CDS.4ab: cōdanaiva pramāṇaṁ cētyētaddharmē ’vadhāritam
ŚlōVā.CDS.4cd: sākāṅkṣam iti manvānō yuktilēśaṁ dvayē ’spr̥śat ||
ŚlōVā.CDS.5ab: sambhāvyatē pramāṇatvaṁ śabdasyaivaṁvidhēṣv api
ŚlōVā.CDS.5cd: indriyādēr asāmarthyaṁ vakṣyamāṇamadīdiśat ||
ŚlōVā.CDS.6ab: atyantāsaty api jñānam arthē śabdaḥ karōti hi
ŚlōVā.CDS.6cd: tēnōtsargē sthitē tasya dōṣābhāvāt pramāṇatā ||
ŚlōVā.CDS.7ab: cōdanēty abravīc cātra śabdamātravivakṣayā
ŚlōVā.CDS.7cd: na hi bhūtādiviṣayaḥ kaś cid asti vidhāyakaḥ ||
ŚlōVā.CDS.8ab: indriyādivyudāsēna śabdō yāvan na sādhyatē
ŚlōVā.CDS.8cd: tāvac ca tadviśēṣasya kutō vāvasarō bhavēt ||
ŚlōVā.CDS.9ab: nimittamātraṁ vōcyēta pramāṇaṁ cēha lakṣaṇam
ŚlōVā.CDS.9cd: pramāṇaṁ tv api śabdō vā tajjñānaṁ vā nirūpyatē ||
ŚlōVā.CDS.10ab: padārthas tanmatir vā syād vākyārthādhigamō ’pi vā
ŚlōVā.CDS.10cd: pūrvēṣāṁ tu pramāṇatvē phalatvaṁ tasya gamyatē ||
ŚlōVā.CDS.11ab: jñānē lakṣaṇaśabdō ’yaṁ yadi nāma prayujyatē
ŚlōVā.CDS.11cd: cōdanōktis tadā kāryaṁ tatkāryaṁ cāpi lakṣayēt ||
ŚlōVā.CDS.12ab: nimittamātrē śabdē ca pramāṇē mukhyavr̥ttayōḥ
ŚlōVā.CDS.12cd: sāmānādhikaraṇyaṁ syāc cōdanālakṣaṇatvayōḥ ||
ŚlōVā.CDS.13ab: dravyakriyāguṇādīnāṁ dharmatvaṁ sthāpayiṣyatē
ŚlōVā.CDS.13cd: tēṣām aindriyakatvē ’pi na tādrūpyēṇa dharmatā ||
ŚlōVā.CDS.14ab: śrēyaḥsādhanatā hy ēṣāṁ nityaṁ vēdāt pratīyatē
ŚlōVā.CDS.14cd: tādrūpyēṇa ca dharmatvaṁ tasmān nēndriyagōcaraḥ ||
ŚlōVā.CDS.15ab: pradarśanārtham atrōktam indriyaṁ sūtrakāravat
ŚlōVā.CDS.15cd: nānyat kiñ cēti vācchēdaḥ sāmānyārthaḥ prayujyatē ||
ŚlōVā.CDS.16ab: tadasāmarthyasiddhyai ca punar indriyakīrtanam
ŚlōVā.CDS.16cd: kiñ cēti madhyam acchēdō hētupraśnē prayujyatē ||
ŚlōVā.CDS.17ab: yady api tv anumānasyāpy ēvamādau samarthatā
ŚlōVā.CDS.17cd: vinā sambandhabōdhēna na tu tasyōdbhavaḥ kva cit ||
ŚlōVā.CDS.18ab: na sāmānyaviśēṣābhyāṁ dharmasambandhadarśanam
ŚlōVā.CDS.18cd: liṅgasya kasya cit siddhaṁ yēna syād anumānatā ||
ŚlōVā.CDS.19ab: nanu śabdō ’pi sambandhabōdhānnartē pravarttatē
ŚlōVā.CDS.19cd: padaṁ tat, na ca tadvācyō dharmaḥ, vākyārtha ēva saḥ ||
ŚlōVā.CDS.20ab: vākyasyāvācakatvaṁ ca, padārthānāṁ ca hētutā
ŚlōVā.CDS.20cd: sambandhasyānapēkṣāṇāṁ vākyārthē sthāpayiṣyatē ||
ŚlōVā.CDS.21ab: nityatvādēr asiddhatvād, abhyupētyōcyatē ’tha vā
ŚlōVā.CDS.21cd: sutarām apramāṇatvaṁ vaktr̥prāmāṇyavarjanāt ||
ŚlōVā.CDS.22ab: pramāṇāntaradr̥ṣṭaṁ hi śabdō ’rthaṁ prāpayēt sadā
ŚlōVā.CDS.22cd: smr̥tivac ca svayaṁ tasya prāmāṇyaṁ nōpapadyatē ||
ŚlōVā.CDS.23ab: nūnaṁ tatrānubhūtō ’sāvityāptōktinibandhanā
ŚlōVā.CDS.23cd: buddhiḥ sākṣād adr̥ṣṭē ’pi yuktārthē puruṣōktitaḥ ||
ŚlōVā.CDS.24ab: nātmīyād anyadīyād vā pratyakṣādēr vinā kva cit
ŚlōVā.CDS.24cd: vacasaḥ satyatā dr̥ṣṭā tathā syāc cōdanāsv api ||
ŚlōVā.CDS.25ab: tēna saty api vijñānē pratijñādēr yathaiva hi
ŚlōVā.CDS.25cd: svātantryān na pramāṇatvaṁ tathā vēdē ’pi dr̥śyatām ||
ŚlōVā.CDS.26ab: svargayāgādisambandhaviṣayā cōdanā mr̥ṣā
ŚlōVā.CDS.26cd: pratyakṣādyagatārthatvādīdr̥gbuddhādivākyavat ||
ŚlōVā.CDS.27ab: yad vāptēnāpraṇītatvād bālōnmattādivākyavat
ŚlōVā.CDS.27cd: vyōmādivac ca nityatvāt prāmāṇyasya nirākr̥tiḥ ||
ŚlōVā.CDS.28ab: yadi vā puruṣādhīnaprāmāṇyāḥ sarvacōdanāḥ
ŚlōVā.CDS.28cd: svatō vā na pramāṇaṁ syur vākyatvāt puruṣōktivat ||
ŚlōVā.CDS.29ab: prāmāṇyaṁ vā narāpēkṣaṁ sarvaśabdēṣu gamyatām
ŚlōVā.CDS.29cd: śabdaiḥ sambandhyamānatvād apramāṇyaṁ tathaiva hi ||
ŚlōVā.CDS.30ab: na syād vaktr̥guṇānāṁ cēd vacaḥ prāmāṇyahētutā
ŚlōVā.CDS.30cd: taddōṣair apramāṇatvaṁ kim ity asya bhaviṣyati ||
ŚlōVā.CDS.31ab: ēvaṁ sthitē tu vēdasya sati vāsati vā narē
ŚlōVā.CDS.31cd: prāmāṇyaṁ durlabhaṁ matvā nanv ity ētadacūcudat ||
ŚlōVā.CDS.32ab: tatra vipratiṣiddhatvaṁ buddhavākyē ’pi yujyatē
ŚlōVā.CDS.32cd: tatō ’pi pratyayōtpattēs tasmāj jātyuttaraṁ tv idam ||
ŚlōVā.CDS.33ab: sarvavijñānaviṣayam idaṁ tāvat parīkṣyatām
ŚlōVā.CDS.33cd: pramāṇatvāpramāṇatvē svataḥ kiṁ paratō ’tha vā ||
ŚlōVā.CDS.34ab: svatō ’satām asādhyatvāt kē cid āhur dvayaṁ svataḥ
ŚlōVā.CDS.34cd: aparē kāraṇōtpannaguṇadōṣāvadhāraṇāt ||
ŚlōVā.CDS.35ab: svatas tāvad dvayaṁ nāsti, virōdhāt, paratō na ca
ŚlōVā.CDS.35cd: niḥsvabhāvatvam ēvaṁ hi jñānarūpē prasajyatē ||
ŚlōVā.CDS.36ab: kathaṁ hy anyānapēkṣasya viparītātmasambhavaḥ
ŚlōVā.CDS.36cd: kimātmakaṁ bhavēt tac ca svabhāvadvayavarjitam ||
ŚlōVā.CDS.37ab: vijñānavyaktibhēdēna bhavēc cēd aviruddhatā
ŚlōVā.CDS.37cd: tathāpy anyānapēkṣatvē kiṁ kvēti na nirūpyatē ||
ŚlōVā.CDS.38ab: tasmāt svābhāvikaṁ tēṣām apramāṇatvam iṣyatām
ŚlōVā.CDS.38cd: prāmāṇyañ ca parāpēkṣam, atra nyāyō ’bhidhīyatē ||
ŚlōVā.CDS.39ab: aprāmāṇyam avastutvān na syāt kāraṇadōṣataḥ
ŚlōVā.CDS.39cd: vastutvāt tu guṇais tēṣāṁ prāmāṇyam upajanyatē ||
ŚlōVā.CDS.40ab: prāmāṇyaṁ hi yadōtsargāt tadabhāvō ’tha kr̥trimaḥ
ŚlōVā.CDS.40cd: tadā svapnādibōdhē ’pi prāmāṇyaṁ kēna vāryatē ||
ŚlōVā.CDS.41ab: matpakṣē kāraṇābhāvāt prāmāṇyaṁ nōpajāyatē
ŚlōVā.CDS.41cd: hētumattvaprasaṅgō ’tō na bhaviṣyaty avastunaḥ ||
ŚlōVā.CDS.42ab: indriyādiguṇāś cāsya kāraṇam, tadasad dvidhā
ŚlōVā.CDS.42cd: duṣṭatvād indriyādīnām abhāvē ’nyatamasya vā ||
ŚlōVā.CDS.43ab: ata ēva ca vō bhrāntir dōṣair mithyātvadhīr iti
ŚlōVā.CDS.43cd: tadvyāptēs tu guṇābhāvas tatkr̥tā hy apramāṇatā ||
ŚlōVā.CDS.44ab: tasmāt kāraṇaśuddhatvaṁ jñānaprāmāṇyakāraṇam
ŚlōVā.CDS.44cd: svabhāvatō ’pramāṇatvaṁ tadabhāvēna lakṣyatē ||
ŚlōVā.CDS.45ab: anvayavyatirēkābhyām aprāmāṇyaṁ na dōṣataḥ
ŚlōVā.CDS.45cd: nājñānē dr̥śyatē hy ētatkāraṇābhāvahētukē ||
ŚlōVā.CDS.46ab: tataś ca puruṣābhāvāt sati vā śuddhyasambhavāt
ŚlōVā.CDS.46cd: nirmūlatvāt pramāṇatvaṁ cōdanāyāṁ na yujyatē ||
ŚlōVā.CDS.47ab: svataḥ sarvapramāṇānāṁ prāmāṇyam iti gamyatām
ŚlōVā.CDS.47cd: na hi svatō ’satī śaktiḥ kartum anyēna śakyatē ||
ŚlōVā.CDS.48ab: ātmalābhē ca bhāvānāṁ kāraṇāpēkṣatā bhavēt
ŚlōVā.CDS.48cd: labdhātmanāṁ svakāryēṣu pravr̥ttiḥ svayam ēva tu ||
ŚlōVā.CDS.49ab: jātē ’pi yadi vijñānē tāvan nārthō ’vadhāryatē
ŚlōVā.CDS.49cd: yāvatkāraṇaśuddhatvaṁ na pramāṇāntarād bhavēt ||
ŚlōVā.CDS.50ab: tatra jñānāntarōtpādaḥ pratīkṣyaḥ kāraṇāntarāt
ŚlōVā.CDS.50cd: yāvad dhi na paricchinnā śuddhis tāvad asatsamā ||
ŚlōVā.CDS.51ab: tasyāpi kāraṇē śuddhē tajjñānē syāt pramāṇatā
ŚlōVā.CDS.51cd: tasyāpy ēvam itīcchaś ca na kva cid vyavatiṣṭhatē ||
ŚlōVā.CDS.52ab: yadā svataḥ pramāṇatvaṁ tadānyan naiva gr̥hyatē
ŚlōVā.CDS.52cd: nivarttattē hi mithyātvaṁ dōṣājñānād ayatnataḥ ||
ŚlōVā.CDS.53ab: tasmād bōdhātmakatvēna prāptā buddhēḥ pramāṇatā
ŚlōVā.CDS.53cd: arthānyathātvahētūtthadōṣajñānād apōdyatē ||
ŚlōVā.CDS.54ab: aprāmāṇyaṁ tridhā bhinnaṁ mithyātvājñānasaṁśayaiḥ
ŚlōVā.CDS.54cd: vastutvād dvividhasyātra sambhavō duṣṭakāraṇāt ||
ŚlōVā.CDS.55ab: avijñānē tu dōṣāṇāṁ vyāpārō naiva kalpyatē
ŚlōVā.CDS.55cd: kāraṇābhāvatas tv ēva tatsiddhaṁ nastvaduktivat ||
ŚlōVā.CDS.56ab: dōṣataś cāpramāṇatvē svataḥprāmāṇyavādinām
ŚlōVā.CDS.56cd: guṇajñānānavasthāvan na dōṣēṣu prasajyatē ||
ŚlōVā.CDS.57ab: sākṣād viparyayajñānāl laghvyēva tv apramāṇatā
ŚlōVā.CDS.57cd: pūrvābādhēna nōtpattir uttarasya hi sidhyati ||
ŚlōVā.CDS.58ab: duṣṭakāraṇabōdhē tu siddhē ’pi viṣayāntarē
ŚlōVā.CDS.58cd: arthāt tulyārthatāṁ prāpya bādhō gōdōhanādivat ||
ŚlōVā.CDS.59ab: tatra dōṣāntarajñānaṁ bādhadhīr vā parā na cēt
ŚlōVā.CDS.59cd: tadudbhūtau dvitīyasya mithyātvād ādyamānatā ||
ŚlōVā.CDS.60ab: svata ēva hi tatrāpi dōṣājñānāt pramāṇatā
ŚlōVā.CDS.60cd: dōṣajñānē tv anutpannē na śaṅkyā niṣpramāṇatā ||
ŚlōVā.CDS.61ab: ēvaṁ tricaturajñānajanmanō nādhikā matiḥ
ŚlōVā.CDS.61cd: prārthyatē tāvataivaikaṁ svataḥ prāmāṇyam aśnutē ||
ŚlōVā.CDS.62ab: śabdē dōṣōdbhavas tāvad vaktradhīna iti sthitiḥ
ŚlōVā.CDS.62cd: tadabhāvaḥ kva cit tāvad guṇavadvaktr̥katvataḥ ||
ŚlōVā.CDS.63ab: tadguṇair apakr̥ṣṭānāṁ śabdē saṁkrāntyasambhavāt
ŚlōVā.CDS.63cd: yadā vaktur abhāvēna na syur dōṣā nirāśrayāḥ ||
ŚlōVā.CDS.64ab: pauruṣēyē dvayaṁ dr̥ṣṭaṁ dōṣābhāvō guṇās tathā
ŚlōVā.CDS.64cd: prāmāṇyaṁ tatra guṇatō naiva syād ity udāhr̥tam ||
ŚlōVā.CDS.65ab: tasmād guṇēbhyō dōṣāṇām abhāvas tadabhāvataḥ
ŚlōVā.CDS.65cd: aprāmāṇyadvayāsattvaṁ tēnōtsargō ’napōditaḥ ||
ŚlōVā.CDS.66ab: pratyayōtpattihētutvāt prāmāṇyaṁ nāpanīyatē
ŚlōVā.CDS.66cd: dōṣābhāvō guṇēbhyaś cēn nanu saivāsthitir bhavēt ||
ŚlōVā.CDS.67ab: tadā tu vyāpriyantē hi jñāyamānatayā guṇāḥ
ŚlōVā.CDS.67cd: dōṣābhāvē tu vijñēyē sattāmātrōpakāriṇaḥ ||
ŚlōVā.CDS.68ab: tatrāpavādanirmuktir vaktrabhāvāl laghīyasī
ŚlōVā.CDS.68cd: vēdē tēnāpramāṇatvaṁ nāśaṅkām api gacchati ||
ŚlōVā.CDS.69ab: atō vaktranadhīnatvāt prāmāṇyē tadupāsanam
ŚlōVā.CDS.69cd: na yuktam, apramāṇatvē kalpyē tatprārthanā bhavēt ||
ŚlōVā.CDS.70ab: tataś cāptāpraṇītatvaṁ na dōṣāyātra jāyatē
ŚlōVā.CDS.70cd: prayōgāṇāṁ tu sarvēṣāṁ vakṣyāmaḥ pratisādhanam ||
ŚlōVā.CDS.71ab: pauruṣēyē tu vacanē pramāṇāntaramūlatā
ŚlōVā.CDS.71cd: tadabhāvē hi tad duṣyēditaran na kadā cana ||
ŚlōVā.CDS.72ab: tēnētaraiḥ pramāṇair yā cōdanānām asaṅgatiḥ
ŚlōVā.CDS.72cd: tayaiva syāt pramāṇatvam anuvādatvam anyathā ||
ŚlōVā.CDS.73ab: anyasyāpi pramāṇatvē saṅgatir naiva kāraṇam
ŚlōVā.CDS.73cd: tulyārthānāṁ vikalpyatvād ēkaṁ tatra hi bōdhakam ||
ŚlōVā.CDS.74ab: yatrāpi syāt paricchēdaḥ pramāṇair uttaraiḥ punaḥ
ŚlōVā.CDS.74cd: nūnaṁ tatrāpi pūrvēṇa sō ’rthō nāvadhr̥tas tathā ||
ŚlōVā.CDS.75ab: saṅgatyā yadi cēṣyēta pūrvapūrvapramāṇatā
ŚlōVā.CDS.75cd: pramāṇāntaram icchantō na vyavasthāṁ labhēmahi ||
ŚlōVā.CDS.76ab: kasya cit tu yadīṣyēta svata ēva pramāṇatā
ŚlōVā.CDS.76cd: prathamasya tathābhāvē pradvēṣaḥ kiṁnibandhanaḥ ||
ŚlōVā.CDS.77ab: śrōtradhīś cāpramāṇaṁ syād itarābhir asaṅgatēḥ
ŚlōVā.CDS.77cd: syāc cēt tajjanitēnaiva jñānēnānyēna saṅgatiḥ ||
ŚlōVā.CDS.78ab: vēdē ’pi śatakr̥tvaḥ syād buddhir uccāraṇānugā
ŚlōVā.CDS.78cd: sādhanāntarajanyā tu buddhir nāsti dvayōr api ||
ŚlōVā.CDS.79ab: yathā tv ēkēndriyādhīnajñānāntaranibandhanā
ŚlōVā.CDS.79cd: saṅgatiḥ kāraṇaṁ prāptā tathā vēdē ’pi kalpyatām ||
ŚlōVā.CDS.80ab: tasmād dr̥ḍhaṁ yadutpannaṁ nāpi saṁvādamr̥cchati
ŚlōVā.CDS.80cd: jñānāntarēṇa vijñānaṁ tatpramāṇaṁ pratīyatām ||
ŚlōVā.CDS.81ab: na cānumānataḥ sādhyā śabdādīnāṁ pramāṇatā
ŚlōVā.CDS.81cd: sarvasyaiva hi mā prāpat pramāṇāntarasādhyatā ||
ŚlōVā.CDS.82ab: nanu pramāṇam ityēvaṁ pratyakṣādi na gr̥hyatē
ŚlōVā.CDS.82cd: na cētthamagr̥hītēna vyavahārō ’vakalpatē ||
ŚlōVā.CDS.83ab: prāmāṇyaṁ grahaṇāt pūrvaṁ svarūpēṇaiva saṁsthitam
ŚlōVā.CDS.83cd: nirapēkṣaṁ svakāryēṣu gr̥hyatē pratyayāntaraiḥ ||
ŚlōVā.CDS.84ab: tēnāsya jñāyamānatvaṁ prāmāṇyē nōpayujyatē
ŚlōVā.CDS.84cd: viṣayānubhāvō hy atra pūrvasmād ēva labhyatē ||
ŚlōVā.CDS.85ab: apramāṇaṁ punaḥ svārthagrāhakaṁ syāt svarūpataḥ
ŚlōVā.CDS.85cd: nivr̥ttis tasya mithyātvē nāgr̥hītē parair bhavēt ||
ŚlōVā.CDS.86ab: na hy arthasyātathābhāvaḥ pūrvēṇārthas tathātvavat
ŚlōVā.CDS.86cd: tatrāpy arthānyathābhāvē dhīr yad vā duṣṭakāraṇē ||
ŚlōVā.CDS.87ab: tāvataiva ca mithyātvaṁ gr̥hyatē nānyahētukam
ŚlōVā.CDS.87cd: utpattyavasthaṁ caivēdaṁ pramāṇam iti mīyatē ||
ŚlōVā.CDS.88ab: atō yatrāpi mithyātvaṁ parēbhyaḥ pratipādyatē
ŚlōVā.CDS.88cd: tatrāpy ētad dvayaṁ vācyaṁ na tu sādharmyamātrakam ||
ŚlōVā.CDS.89ab: cōdanārthānyathābhāvaṁ kurvataś cānumānataḥ
ŚlōVā.CDS.89cd: tajjñānēnaiva yō bādhaḥ sa kathaṁ vinivāryatē ||
ŚlōVā.CDS.90ab: tanmithyātvād abādhaś cēt, prāptam anyōnyasaṁśrayam
ŚlōVā.CDS.90cd: nānumānād atō ’nyad dhi bādhakaṁ kiñ cid asti tē ||
ŚlōVā.CDS.91ab: na cānyair agrahē ’rthasya syād abhāvō rasādivat
ŚlōVā.CDS.91cd: tēṣāṁ jihvādibhir yasmān niyamō grahaṇē ’sti hi ||
ŚlōVā.CDS.92ab: taddhiyaivārthabōdhaś cēt, tādr̥gdharmē bhaviṣyati
ŚlōVā.CDS.92cd: mamāsiddham idaṁ kin tu vēdāj jātē ’vabōdhanē ||
ŚlōVā.CDS.93ab: vaktuṁ na dvēṣamātrēṇa yujyatē satyavādinā
ŚlōVā.CDS.93cd: dvēṣād asammatatvād vā na ca syād apramāṇatā ||
ŚlōVā.CDS.94ab: na cātmēcchābhyanujñābhyāṁ prāmāṇyam avakalpatē
ŚlōVā.CDS.94cd: agnidāhādiduḥkhasya na hy apratyakṣatēṣyatē ||
ŚlōVā.CDS.95ab: na cābhilāpikaṁ jñānaṁ prāmāṇyēnāvadhāryatē
ŚlōVā.CDS.95cd: tasmād ālōkavad vēdē sarvasādhāraṇē sati ||
ŚlōVā.CDS.96ab: naivaṁ vipratipattavyam, bauddhādēr vakṣyatē ’ntaram
ŚlōVā.CDS.96cd: puruṣāśaktitas tatra sāpavādatvasambhavaḥ ||
ŚlōVā.CDS.97ab: vēdasyāpauruṣēyatvē siddhā tv ēvaṁ pramāṇatā
ŚlōVā.CDS.97cd: kartr̥mattvē tu vēdasya samyaṅmithyātvavādibhiḥ ||
ŚlōVā.CDS.98ab: kartā guṇāś ca dōṣāś ca mahājanaparigrahaḥ
ŚlōVā.CDS.98cd: ēvamādi vinā yuktyā kalpyam, mīmāṁsakaiḥ punaḥ ||
ŚlōVā.CDS.99ab: idānīm iva sarvatra dr̥ṣṭān nādhikam iṣyatē
ŚlōVā.CDS.99cd: ēvambhūtasya vēdasya jñānōtpattiṁ prakurvataḥ ||
ŚlōVā.CDS.100ab: svarūpaviparītatvasaṁśayau bhāṣyavāritau
ŚlōVā.CDS.100cd: nivārayiṣyatē cāpi duṣṭakāraṇakalpanā ||
ŚlōVā.CDS.101ab: puruṣābhāvatas tēna taddvārēṇāpy aśaṅkitau
ŚlōVā.CDS.101cd: tathā satyatathābhāvō buddhyanutpattim āśritaḥ ||
ŚlōVā.CDS.102ab: tatra vipratiṣiddhatvaṁ bravītītyēvamādinā
ŚlōVā.CDS.102cd: yathādr̥ṣṭārthavāditvaṁ tac cēt pratyayitāditi ||
ŚlōVā.CDS.103ab: indriyēti tu mūlaṁ cēd asyāstītyēvam abravīt
ŚlōVā.CDS.103cd: draṣṭr̥tvasatyavāditvē tac cēt pratyayitāditi ||
ŚlōVā.CDS.104ab: dr̥śyamānārthavāditvē syād anāptōktisatyatā
ŚlōVā.CDS.104cd: ēvaṁ tv ēkāṅgavaikalyāt pratyudāharaṇasthitiḥ ||
ŚlōVā.CDS.105ab: ēkaikābhāvamātrē syād āptatvaindriyakatvayōḥ
ŚlōVā.CDS.105cd: apratyayitapakṣē syād aindriyasyāpy asatyatā ||
ŚlōVā.CDS.106ab: anindriyatvapakṣē vā satpratyayitabhāṣitam
ŚlōVā.CDS.106cd: vyāhatagranthataivaṁ syāt, tasmāt pūrvēṇa satyatā ||
ŚlōVā.CDS.107ab: parēṇa mūlasadbhāva indriyēṇa tu darśitaḥ
ŚlōVā.CDS.107cd: aprāmāṇyanivr̥ttyarthaṁ dōṣābhāvōpavarṇanam ||
ŚlōVā.CDS.108ab: guṇāt prāmāṇyam ityēvaṁ tatpūrvaṁ sunirākr̥tam
ŚlōVā.CDS.108cd: pūrvatra pratiṣiddhatvān naitat prāmāṇyakāraṇam ||
ŚlōVā.CDS.109ab: samuccayārthō vāśabdaḥ pūrvasmin, uttaratra ca
ŚlōVā.CDS.109cd: vikalpēnōbhayōr āha pratyudāharaṇē pr̥thak ||
ŚlōVā.CDS.110ab: śakyē ’py asatyē mithyātvaṁ dr̥ṣṭaṁ satyē ’py aśaktikē
ŚlōVā.CDS.110cd: nānēna vacanēnēha sarvajñatvanirākriyā ||
ŚlōVā.CDS.111ab: vacanād r̥ta ityēvam apavādō hi saṁśritaḥ
ŚlōVā.CDS.111cd: yadi ṣaḍbhiḥ pramāṇaiḥ syāt sarvajñaḥ kēna vāryatē ||
ŚlōVā.CDS.112ab: ēkēna tu pramāṇēna sarvajñō yēna kalpyatē
ŚlōVā.CDS.112cd: nūnaṁ sa cakṣuṣā sarvān rasādīn pratipadyatē ||
ŚlōVā.CDS.113ab: yajjātīyaiḥ pramāṇais tu yajjātīyārthadarśanam
ŚlōVā.CDS.113cd: bhavēd idānīṁ lōkasya tathā kālāntarē ’py abhūt ||
ŚlōVā.CDS.114ab: yatrāpy atiśayō dr̥ṣṭaḥ sa svārthānatilaṅghanāt
ŚlōVā.CDS.114cd: dūrasūkṣmādidr̥ṣṭau syān na rūpē śrōtravr̥ttitā ||
ŚlōVā.CDS.115ab: bhaviṣyati na dr̥ṣṭaṁ ca pratyakṣasya manāgapi
ŚlōVā.CDS.115cd: sāmarthyam, nānumānādēr liṅgādirahitē kva cit ||
ŚlōVā.CDS.116ab: sarvajñakalpanānyais tu vēdē cāpauruṣēyatā
ŚlōVā.CDS.116cd: tulyatā kalpitā yēna tēnēdaṁ sampradhāryatām ||
ŚlōVā.CDS.117ab: sarvajñō dr̥śyatē tāvan nēdānīm asmadādibhiḥ
ŚlōVā.CDS.117cd: nirākaraṇavacchakyā na cāsīd iti kalpanā ||
ŚlōVā.CDS.118ab: na cāgamēna sarvajñaḥ, tadīyē ’nyōnyasaṁśrayāt
ŚlōVā.CDS.118cd: narāntarapraṇītasya prāmāṇyaṁ gamyatē katham ||
ŚlōVā.CDS.119ab: na cāpy ēvamparō nityaḥ śakyō labdhum ihāgamaḥ
ŚlōVā.CDS.119cd: nityaś cēd arthavādatvaṁ tatparē syād anityatā ||
ŚlōVā.CDS.120ab: āgamasya ca nityatvē siddhē tatkalpanā vr̥thā
ŚlōVā.CDS.120cd: yatas taṁ pratipadyantē dharmam ēva tatō narāḥ ||
ŚlōVā.CDS.121ab: yō ’pīndriyārthasambandhaviṣayē satyavāditām
ŚlōVā.CDS.121cd: dr̥ṣṭvā tadvacanatvēna śraddhēyē ’rthē ’pi kalpayēt ||
ŚlōVā.CDS.122ab: tēnāpi pāratantryēṇa bādhitā syāt pramāṇatā
ŚlōVā.CDS.122cd: prāmāṇyaṁ cēt svayaṁ tasya kāpēkṣānyēndriyādiṣu ||
ŚlōVā.CDS.123ab: yathaivātrēndriyādibhyaḥ paricchēdāt pramāṇatā
ŚlōVā.CDS.123cd: śraddhēyē ’pi tathaiva syān na svātantryēṇa labhyatē ||
ŚlōVā.CDS.124ab: yathā ca tēṣāṁ satyatvaṁ sidhyaty ētēna hētunā
ŚlōVā.CDS.124cd: tathānyānavabuddhārthaprāmāṇyābhāvasādhanam ||
ŚlōVā.CDS.125ab: aśraddhēyārthasatyatvaṁ śraddhēyē cāpy asatyatā
ŚlōVā.CDS.125cd: pūrvajñānānuvāditvaṁ dr̥ṣṭāntavad ihēṣyatām ||
ŚlōVā.CDS.126ab: api cālaukikārthatvē sati puṁvākyahētukam
ŚlōVā.CDS.126cd: mithyātvaṁ bauddhavākyānāṁ syād anyōnyaṁ sapakṣataḥ ||
ŚlōVā.CDS.127ab: dharmādharmātiriktārthē prāmāṇyaṁa ca prasajyatē
ŚlōVā.CDS.127cd: sāṁkhyādiṣu ca jīvatsu dr̥ṣṭāntō durlabhō ’sya ca ||
ŚlōVā.CDS.128ab: alaukikārthavācitvaṁ nr̥vākyatvē satīti ca
ŚlōVā.CDS.128cd: parasparam apēkṣyaiva bauddhādēḥ syān mr̥ṣārthatā ||
ŚlōVā.CDS.129ab: vadēd ēvaṁ ca yō nāma vādī prathamasaṅgataḥ
ŚlōVā.CDS.129cd: tasyāpi hētuḥ syād ēṣa bhavantaṁ pratyasaṁśayam ||
ŚlōVā.CDS.130ab: buddhādīnām asarvajñam iti satyaṁ vacō mama
ŚlōVā.CDS.130cd: maduktatvād yathaivāgnir uṣṇō bhāsvara ity api ||
ŚlōVā.CDS.131ab: pratyakṣaṁ ca maduktatvaṁ tvayā sādhyā taduktatā
ŚlōVā.CDS.131cd: tēna hētur madīyaḥ syāt sandigdhāsiddhatā tava ||
ŚlōVā.CDS.132ab: pratyakṣādyavisaṁvādi pramēyatvādi yasya ca
ŚlōVā.CDS.132cd: sadbhāvavāraṇē śaktaṁ kō nu taṁ kalpayiṣyati ||
ŚlōVā.CDS.133ab: na cāpi smr̥tyavicchēdāt sarvajñaḥ parikalpyatē
ŚlōVā.CDS.133cd: vigānāt, chinnamūlatvāt, kaiś cid ēva parigrahāt ||
ŚlōVā.CDS.134ab: sarvajñō ’sāv iti hy ēva tatkālē tu bubhutsubhiḥ
ŚlōVā.CDS.134cd: tajjñānajñēyavijñānarahitair gamyatē katham ||
ŚlōVā.CDS.135ab: kalpanīyāś ca sarvajñā bhavēyur bahavas tava
ŚlōVā.CDS.135cd: ya ēva syād asarvajñaḥ sa sarvajñaṁ na budhyatē ||
ŚlōVā.CDS.136ab: sarvajñō ’navabuddhaś ca yēnaiva syān na taṁ prati
ŚlōVā.CDS.136cd: tadvākyānāṁ pramāṇatvaṁ mūlājñānē ’nyavākyavat ||
ŚlōVā.CDS.137ab: rāgādirahitē cāsmin nirvyāpārē vyavasthitē
ŚlōVā.CDS.137cd: dēśanānyapraṇītaiva syād r̥tē pratyavēkṣaṇāt ||
ŚlōVā.CDS.138ab: sānnidhyamātratas tasya puṁsaścintāmaṇēr iva
ŚlōVā.CDS.138cd: niḥsaranti yathākāmaṁ kuḍyādibhyō ’pi dēśanāḥ ||
ŚlōVā.CDS.139ab: ēvamādyucyamānaṁ tu śraddadhānasya śōbhatē
ŚlōVā.CDS.139cd: kuḍyādiniḥsr̥tatvāc ca nāśvāsō dēśanāsu naḥ ||
ŚlōVā.CDS.140ab: kin nu buddhapraṇītāḥ syuḥ kimu kaiś cid durātmabhiḥ
ŚlōVā.CDS.140cd: adr̥śyair vipralambhārthaṁ piśācādibhir īritāḥ ||
ŚlōVā.CDS.141ab: ēvaṁ yaiḥ kēvalaṁ jñānam indriyādyanapēkṣiṇaḥ
ŚlōVā.CDS.141cd: sūkṣmātītādiviṣayaṁ jīvasya parikalpitam ||
ŚlōVā.CDS.142ab: nartē tadāgamāt sidhyēn na ca tēnāgamō vinā
ŚlōVā.CDS.142cd: dr̥ṣṭāntō ’pi na tasyānyō nr̥ṣu kaś cit pravartatē ||
ŚlōVā.CDS.143ab: nityāgamāvabōdhō ’pi pratyākhyēyō ’nayā diśā
ŚlōVā.CDS.143cd: na hi tatrāpi visrambhō dr̥ṣṭō ’nēna kr̥tō ’tha vā ||
ŚlōVā.CDS.144ab: sarvadā cāpi puruṣāḥ prāyēṇānr̥tavādinaḥ
ŚlōVā.CDS.144cd: yathādyatvē na visrambhas tathātītārthakīrtanē ||
ŚlōVā.CDS.145ab: svapnādijñānavac cāpi pratyayō ’syāgamārthayōḥ
ŚlōVā.CDS.145cd: bhavēd iti saśaṅkānāṁ prāmāṇyaṁ gamyatē katham ||
ŚlōVā.CDS.146ab: puruṣātiśayaś cēṣṭaḥ saiva cāgamanityatā
ŚlōVā.CDS.146cd: kalpitaṁ smaraṇaṁ cāsya janmāntaranibandhanam ||
ŚlōVā.CDS.147ab: grāhyatvē cāgamasyaivaṁ dvēṣō ’rthagrahaṇē vr̥thā
ŚlōVā.CDS.147cd: yō hy anuccāritaṁ śabdaṁ gahṇātyarthē ’sya kā kathā ||
ŚlōVā.CDS.148ab: pumāṁs tāvat svatantraḥ syād arthagrahaṇavādinām
ŚlōVā.CDS.148cd: āgamapratibhānē tu pāratantryaṁ dvayōr api ||
ŚlōVā.CDS.149ab: anēkapuruṣasthatvād ēkatraiva ca janmani
ŚlōVā.CDS.149cd: grahaṇasmaraṇād vēdē na svātantryaṁ vihanyatē ||
ŚlōVā.CDS.150ab: anyathākaraṇē cāsya bahubhyaḥ syān nivāraṇam
ŚlōVā.CDS.150cd: ēkasya pratibhānaṁ tu kr̥takān na viśiṣyatē ||
ŚlōVā.CDS.151ab: ataś ca sampradāyē ca naikaḥ puruṣa iṣyatē
ŚlōVā.CDS.151cd: bahavaḥ paratantrāḥ syuḥ sarvē hy adyatvavannarāḥ ||
ŚlōVā.CDS.152ab: ēvaṁ ca kalpayantyanyē yāvadāgamasiddhayē
ŚlōVā.CDS.152cd: tāvan na kalpayaty ētat samatvaṁ jaiminēḥ paraiḥ ||
ŚlōVā.CDS.153ab: na hi dr̥ṣṭādhikaṁ kiñ cit prāmāṇyē tēna kalpyatē
ŚlōVā.CDS.153cd: aprāmāṇyanimittēṣu parasyādr̥ṣṭakalpanā ||
ŚlōVā.CDS.154ab: dr̥ṣṭaprāmāṇyabādhaś ca nāstikasya prasajyatē
ŚlōVā.CDS.154cd: utpannē sati vijñānē balād bādhaprakalpanā ||
ŚlōVā.CDS.155ab: sādhitē puruṣābhāvē nirdōṣajñānajanmanaḥ
ŚlōVā.CDS.155cd: pratyakṣān nāstikair vācyō viśēṣaś cōdanādhiyaḥ ||
ŚlōVā.CDS.156ab: upadēśō ’nyathā na syād atīndriyanidandhanaḥ
ŚlōVā.CDS.156cd: tasya kartrā na cēd dr̥ṣṭaḥ sō ’rtha ity arthakalpanā ||
ŚlōVā.CDS.157ab: yad vānumānam ēvēdam upadēśitvam ucyatē
ŚlōVā.CDS.157cd: dr̥ṣṭārthapūrvatāvyāptam, vyatirēkō ’sya nanv iti ||
ŚlōVā.CDS.158ab: anyathāpy upapannatvaṁ vyāmōhād iti kathyatē
ŚlōVā.CDS.158cd: liṅgasya vyabhicārō vā bālavākyanidarśanāt ||
ŚlōVā.CDS.159ab: vēdāj jñātvōpadiṣṭaṁ cēd ityēvaṁ siddhasādhanam
ŚlōVā.CDS.159cd: vēdād apītyanēnōktam, manvādēś caitad iṣyatē ||
ŚlōVā.CDS.160ab: anyathā saṁvidānō ’pi vivakṣaty anyathā yataḥ
ŚlōVā.CDS.160cd: tasmād ēkāntatō nāsti puṁvākyāt taddhiyāṁ gatiḥ ||
ŚlōVā.CDS.161ab: bhrāntasyānyavivakṣāyām anyad vākyaṁ ca dr̥śyatē
ŚlōVā.CDS.161cd: yathāvivakṣam apy ētat tasmān naiva pravartatē ||
ŚlōVā.CDS.162ab: vaktr̥dhīr āptavākyēṣu gamyatē, anyatra viplutiḥ
ŚlōVā.CDS.162cd: tēnōtsargāpavādābhyāṁ vacasaḥ śaktir ucyatē ||
ŚlōVā.CDS.163ab: padārtharacanāyattō vākyārthapratyayōdbhavaḥ
ŚlōVā.CDS.163cd: vivakṣāpūrvavijñānavaśāc ca racanākr̥tiḥ ||
ŚlōVā.CDS.164ab: vivakṣāntarayuktā hi kurvāṇā racanāntaram
ŚlōVā.CDS.164cd: āvāpōdvāpabhēdēna dr̥śyantē ’rthēṣu mānavāḥ ||
ŚlōVā.CDS.165ab: tēnārthapratyayōtpādē śrōturjātē ’pi vākyataḥ
ŚlōVā.CDS.165cd: jñātō nūnam anēnēti vakturjñānē matir bhavēt ||
ŚlōVā.CDS.166ab: āptōktikāraṇaṁ kañ cid anuyuṅktē naraṁ yadā
ŚlōVā.CDS.166cd: tadā ca nirdiśatyāptaṁ sa jānātyētad ityasau ||
ŚlōVā.CDS.167ab: tajjñānāntaritatvāc ca śabdās tāvad udāsatē
ŚlōVā.CDS.167cd: prāmāṇyasthāpanaṁ tu syād vaktr̥dhīhētusambhavāt ||
ŚlōVā.CDS.168ab: arthē pūrvapratītē ’pi niścayō hi tadāśrayaḥ
ŚlōVā.CDS.168cd: tēnārthajñānagamyāpi prāmāṇyē saiva pūrvabhāk ||
ŚlōVā.CDS.169ab: atō ’tra puṁnimittatvād upapannā mr̥ṣārthatā
ŚlōVā.CDS.169cd: na tu syāt tatsvabhāvatvaṁ vēdē vakturabhāvataḥ ||
ŚlōVā.CDS.170ab: tadbuddhyantarayōr nāstīty arthō ’rthaiś ca pratīyatē
ŚlōVā.CDS.170cd: atō na jñānapūrvatvam apēkṣyaṁ nāyathārthatā ||
ŚlōVā.CDS.171ab: apramāṇatvasiddhau vā dr̥ṣṭāntō ya udāhr̥taḥ
ŚlōVā.CDS.171cd: buddhādivacanaṁ tasya sādhyēnāsaṅgatōcyatē ||
ŚlōVā.CDS.172ab: tēṣām api hi yat kāryaṁ pūrvatra pratipāditam
ŚlōVā.CDS.172cd: tatra samyaktvam arthē tu vyāpārō naiva vidyatē ||
ŚlōVā.CDS.173ab: svavyāpārātiriktē ’rthē vēdasyāpi mr̥ṣārthatā
ŚlōVā.CDS.173cd: pūrvapakṣārthavattvēna prasaktā siddhasādhyatā ||
ŚlōVā.CDS.174ab: ajñātvaivamabhiprāyaṁ kr̥takākr̥takatvayōḥ
ŚlōVā.CDS.174cd: satyamithyātvahētūktimātrajñānāt parō ’bravīt ||
ŚlōVā.CDS.175ab: nanu sāmānyatōdr̥ṣṭam, nānyatvād ityadūṣaṇam
ŚlōVā.CDS.175cd: anyatvād ēva dr̥ṣṭāntō na hi pakṣē sapakṣatā ||
ŚlōVā.CDS.176ab: tasmād ayam abhiprāyō bhāṣyakārasya varṇyatē
ŚlōVā.CDS.176cd: abhyupētyārthaviṣayaṁ vākyavyāpāram ucyatē ||
ŚlōVā.CDS.177ab: yadi syād vyavadhānē ’pi vākyārthāpēkṣayānr̥tam
ŚlōVā.CDS.177cd: dr̥ṣṭāntō nr̥vacō ’trāpi hētuḥ sādhāraṇō bhavēt ||
ŚlōVā.CDS.178ab: satyēṣv api hi dr̥ṣṭaiva paurṣēyēṣu vākyatā
ŚlōVā.CDS.178cd: atīndriyē ’pi kiñ cid dhi satyaṁ dr̥ṣṭaṁ yadr̥cchayā ||
ŚlōVā.CDS.179ab: nānyatvād iti cānēna parōktād anyatōcyatē
ŚlōVā.CDS.179cd: anyō hy ēṣa tadābhāsaḥ, vipakṣaṁ vānyam abravīt ||
ŚlōVā.CDS.180ab: yad vānyasmād visaṁvādān mithyātvaṁ tatra na tv iha
ŚlōVā.CDS.180cd: viṣayasyāpi cānyatvāt sādhanāsaṅgataiva sā ||
ŚlōVā.CDS.181ab: na hy anyasyēti naikasmin mr̥ṣārthē ’nyamr̥ṣārthatā
ŚlōVā.CDS.181cd: vivakṣāyā mr̥ṣārthatvē na ca vākyē mr̥ṣārthatā ||
ŚlōVā.CDS.182ab: śyāmatvē puṁstvavac caitat sādhāraṇyē nidarśanam
ŚlōVā.CDS.182cd: parōktēr vāpi duṣṭatvād vikalpasamam ucyatē ||
ŚlōVā.CDS.183ab: yad vā pramāṇam ēvēdaṁ samyaktvē ’nyatvam ucyatē
ŚlōVā.CDS.183cd: dhiruddhāvyabhicāritvaṁ bādhō vāpy anumānataḥ ||
ŚlōVā.CDS.184ab: cōdanājanitā buddhiḥ pramāṇaṁ dōṣavarjitaiḥ
ŚlōVā.CDS.184cd: kāraṇair janyamānatvāl liṅgāptōktyakṣabuddhivat ||
ŚlōVā.CDS.185ab: tathānāptāpraṇītōktijanyatvād bādhavarjanāt
ŚlōVā.CDS.185cd: dēśakālādibhēdādau cāptōktipratyayō yathā ||
ŚlōVā.CDS.186ab: akartr̥katvasiddhyā ca hētutvaṁ sādhayiṣyatē
ŚlōVā.CDS.186cd: ēvamādyavabudhyāyaṁ nānyatvād ity avōcata ||
ŚlōVā.CDS.187ab: pratyakṣas tv iti dārḍhyaṁ vā prāthamyaṁ vāpi lakṣayēt
ŚlōVā.CDS.187cd: svarūpataḥ pramāṇatvaṁ mithyātvaṁ pararūpataḥ ||
ŚlōVā.CDS.188ab: jñānābhāvaś ca mithyātvaṁ dvayasyāsambhavād yadi
ŚlōVā.CDS.188cd: pratyakṣaṁ tatparēṣāṁ ca siddham asyānumānataḥ ||
ŚlōVā.CDS.189ab: yathā ca tava mithyātvaṁ sādhanaṁ sādhayēd idam
ŚlōVā.CDS.189cd: tathā ca bādhakādhīnaṁ mithyātvam api sādhayēt ||
ŚlōVā.CDS.190ab: dharma ity upasaṁhāryē yacchrēyaskarabhāṣaṇam
ŚlōVā.CDS.190cd: taddharmapadavācyārthanirūpaṇavivakṣayā ||
ŚlōVā.CDS.191ab: śrēyō hi puruṣaprītiḥ sā dravyaguṇakarmabhiḥ
ŚlōVā.CDS.191cd: cōdanālakṣaṇaiḥ sādhyā tasmāt tēṣv ēva dharmatā ||
ŚlōVā.CDS.192ab: anyat sādhyam adr̥ṣṭvaiva yāgādīnanuniṣṭhataḥ
ŚlōVā.CDS.192cd: dhārmikatvasamākhyānaṁ tadyōgād iti gamyatē ||
ŚlōVā.CDS.193ab: paśvādīni ca dharmasya phalānīti vyavasthitam
ŚlōVā.CDS.193cd: citrāgōdōhanādīnāṁ tāny uktāni phalāni ca ||
ŚlōVā.CDS.194ab: tasmāt tēṣv ēva dharmatvam, dhrmāṇīti ca darśanāt
ŚlōVā.CDS.194cd: liṅgasaṁkhyāvinirmuktō dharmaśabdō nidarśanam ||
ŚlōVā.CDS.195ab: antaḥkaraṇavr̥ttau vā vāsanāyāṁ ca cētasaḥ
ŚlōVā.CDS.195cd: pudgalēṣu ca puṇyēṣu nr̥guṇē ’pūrvajanmani ||
ŚlōVā.CDS.196ab: prayōgō dharmaśabdasya na dr̥ṣṭaḥ na ca sādhanam
ŚlōVā.CDS.196cd: puruṣārthasya tē jñātuṁ śakyantē cōdanādibhiḥ ||
ŚlōVā.CDS.197ab: na ca vastvantaraṁ śakyam apūrvaṁ svargayāgayōḥ
ŚlōVā.CDS.197cd: jñātuṁ sādhanabhūtaṁ vā sādhyaṁ vā nāpy atō ’nyathā ||
ŚlōVā.CDS.198ab: śrutasādhanasādhyatvatyāgēnāśrutakalpanā
ŚlōVā.CDS.198cd: prasajyētāsya tādrūpyē vyatirēkē tv arūpatā ||
ŚlōVā.CDS.199ab: tasmāt phalē pravr̥ttasya yāgādēḥ śaktimātrakam
ŚlōVā.CDS.199cd: utpattau vāpi paśvādēr apūrvaṁ na tataḥ pr̥thak ||
ŚlōVā.CDS.200ab: śaktayaḥ sarvabhāvānāṁ bhāvaśabdair viśēṣataḥ
ŚlōVā.CDS.200cd: nōpākhyāyanta ityēvaṁ nāpūrvaṁ dharmaśabdatā ||
ŚlōVā.CDS.201ab: purastāc cōdanāśabdō vidhāv ēva vyavasthitaḥ
ŚlōVā.CDS.201cd: na ca tallakṣaṇā hiṁsā pratyudāharaṇaṁ katham ||
ŚlōVā.CDS.202ab: cōdanālakṣaṇō yaś ca śyēnādir hi gamyatē
ŚlōVā.CDS.202cd: niṣēdhābhāvatas tasya kathaṁ brūyād anarthatā ||
ŚlōVā.CDS.203ab: yady api syād vidhispr̥ṣṭē niṣēdhō naiva tādr̥śaḥ
ŚlōVā.CDS.203cd: vijñāyatē hy anarthatvaṁ ṣōḍaśigrahaṇādivat ||
ŚlōVā.CDS.204ab: cōdanālakṣaṇaṁ cōktvā niṣiddhatvād virudhyatē
ŚlōVā.CDS.204cd: śyēnādāv upadiṣṭē ca hiṁsā hīti na yujyatē ||
ŚlōVā.CDS.205ab: hiṁsā hi phalam ētēṣāṁ bhinnā tēbhyaḥ svarūpataḥ
ŚlōVā.CDS.205cd: sā hi prāṇaviyōgātmā śyēnas tatrāsivatpr̥thak ||
ŚlōVā.CDS.206ab: upadēśābhidhānaṁ ca nāvidhēyē ’vakalpatē
ŚlōVā.CDS.206cd: śyēnādēr avidhānē ca kasyānyasya vidhēyatā ||
ŚlōVā.CDS.207ab: sarvatrāvasthitō nyāyō bhāvanāṁśadvayē vidhiḥ
ŚlōVā.CDS.207cd: sa bādhyēta, iha yē cāmī jyōtiṣṭōmādayō matāḥ ||
ŚlōVā.CDS.208ab: dharmatvēna na tē ’pi syur hiṁsāsādhanakā hi tē
ŚlōVā.CDS.208cd: na cāvidhīyamānasya phalatatsādhanāṅgatā ||
ŚlōVā.CDS.209ab: sādhanatvēna vihitaṁ na cāvihitam ucyatē
ŚlōVā.CDS.209cd: sādhyatvēna vidhānaṁ tu naivēṣṭaṁ lōkavēdayōḥ ||
ŚlōVā.CDS.210ab: tēnaivamarthaśabdasya prayōjanam ihōcyatē
ŚlōVā.CDS.210cd: pravr̥ttau vā nivr̥ttau vā yā śabdaśravaṇēna dhīḥ ||
ŚlōVā.CDS.211ab: sā cōdanēti sāmānyaṁ lakṣaṇaṁ hr̥dayē sthitam
ŚlōVā.CDS.211cd: pravartakagr̥hītis tu syād udāharaṇārthatā ||
ŚlōVā.CDS.212ab: tātparyē hy arthaśabdasya nēyaṁ vyākhyōpapadyatē
ŚlōVā.CDS.212cd: arthagrahaṇalabhyaṁ vā tatpravartakabhāṣaṇam ||
ŚlōVā.CDS.213ab: dharmē pramāṇabhūtāyās tad vā lakṣaṇam uktavān
ŚlōVā.CDS.213cd: ēvaṁ sati vidhibhyaḥ syād vidhēyārthāvadhāraṇam ||
ŚlōVā.CDS.214ab: niṣēdhēbhyō niṣēdhyānām anarthatvēna nirṇayaḥ
ŚlōVā.CDS.214cd: tēnārthagrahaṇēnōktā vidhēyasyēha dharmatā ||
ŚlōVā.CDS.215ab: niṣēdhyānām anarthatvam arthasiddhaṁ na sūtritam
ŚlōVā.CDS.215cd: tasmād ubhayam ityatra vidhēyapratiṣēdhyayōḥ ||
ŚlōVā.CDS.216ab: yāgādibrahmahatyādivargayōḥ syān nidarśanam
ŚlōVā.CDS.216cd: śyēnādīnāṁ vidhēyatvādiṣṭasyāpi ca sādhanāt ||
ŚlōVā.CDS.217ab: upacārādanarthatvaṁ phaladvārēṇa varṇyatē
ŚlōVā.CDS.217cd: pratiṣiddhā hi sētyatra sphuṭam ētat kariṣyatē ||
ŚlōVā.CDS.218ab: hiṁsā hīti ca yac cāpi brūtē nābhicarēd iti
ŚlōVā.CDS.218cd: śyēnādīnāṁ svarūpē tu nōttaragranthasaṅgatiḥ ||
ŚlōVā.CDS.219ab: vihitatvān niṣēdhasya pravr̥ttis tēṣu durlabhā
ŚlōVā.CDS.219cd: yadā tu cōdanāśabdō vidhāvēva vyavasthitaḥ ||
ŚlōVā.CDS.220ab: tadōbhayādikō granthaḥ sadhyasādhanasaṁśritaḥ
ŚlōVā.CDS.220cd: sādhyasādhanasambandhē vidhinā pratipāditē ||
ŚlōVā.CDS.221ab: lakṣyamāṇatvam ubhayōḥ, dvividhaṁ ca phalaṁ kratōḥ
ŚlōVā.CDS.221cd: svargādi prāpyatē tatra pratiṣēdhānatikramāt ||
ŚlōVā.CDS.222ab: atikramēṇa hiṁsādi, śāstrāntaranirīkṣayā
ŚlōVā.CDS.222cd: phalāṁśē bhāvanāyāś ca pratyayō na vidhāyakaḥ ||
ŚlōVā.CDS.223ab: vakṣyatē, jaiminiś cāha tasya lipsārthalakṣaṇā
ŚlōVā.CDS.223cd: tēna sāmānyataḥ prāptō vidhinā na nivāritaḥ ||
ŚlōVā.CDS.224ab: phalāṁśōpanipātinyā hiṁsāyāḥ pratiṣēdhakaḥ
ŚlōVā.CDS.224cd: anarthaprāptihētutvaṁ bōdhyatē tatra yady api ||
ŚlōVā.CDS.225ab: śyēnasvarūpaṁ nānarthas tatphalasya tv anarthatā
ŚlōVā.CDS.225cd: parastūbhayam ityādēḥ phalasyāpi vidhēyatām ||
ŚlōVā.CDS.226ab: bhāvanāntargatatvād vā matvānarthatvam ākṣipat
ŚlōVā.CDS.226cd: naivētyētāvatā cāsya vidhēyatvanirākriyā ||
ŚlōVā.CDS.227ab: kiṁ vidhēyam idānīṁ syād āha śyēnādayas tv iti
ŚlōVā.CDS.227cd: praśnāpākaraṇē cātra tavyō vidhivivakṣayā ||
ŚlōVā.CDS.228ab: prayuktō na tu sādhyē ’rthē, dvayē ’py anupayōgataḥ
ŚlōVā.CDS.228cd: anarthasyāpi sādhyatvam avidhēyasya hīṣyatē ||
ŚlōVā.CDS.229ab: sādhyatvarahitē cēṣṭā vidhēyē nityam arthatā
ŚlōVā.CDS.229cd: śatuś ca lakṣaṇārthatvaṁ tēṣāṁ cāpy upadēśanam ||
ŚlōVā.CDS.230ab: bruvan sphuṭīkarōtīṣṭam upadēśō hi nānyathā
ŚlōVā.CDS.230cd: vidhitvamādiśabdāt syād itikartavyatāsv api ||
ŚlōVā.CDS.231ab: tasmāt phalāṁśē yā hiṁsā vaidikī sā niṣidhyatē
ŚlōVā.CDS.231cd: aṁśadvayē tu yā nāma tanniṣēdhābhidhāyinām ||
ŚlōVā.CDS.232ab: aviśēṣēṇa yacchāstraṁ śirōvad iti cōttaram
ŚlōVā.CDS.232cd: niṣēdhēnānavaṣṭabdhē viṣayē na hy anarthatā ||
ŚlōVā.CDS.233ab: pratyakṣādēr aśakyatvāt kalpyatē niṣpramāṇikā
ŚlōVā.CDS.233cd: na hi hiṁsādyanuṣṭhānē tadānīṁ dōṣadarśanam ||
ŚlōVā.CDS.234ab: bāhyē ’pi vicikitsā tu śāstrādēvōpajāyatē
ŚlōVā.CDS.234cd: hiṁsyamānasya duḥkhitvaṁ dr̥śyatē yan na tāvatā ||
ŚlōVā.CDS.235ab: karturduḥkhānumānaṁ syāt, tadānīṁ tadviparyayaḥ
ŚlōVā.CDS.235cd: viṣayē ’syāḥ phalaṁ yādr̥k prētya kartus tathāvidham ||
ŚlōVā.CDS.236ab: hiṁsā kriyāviśēṣatvāt sūtē śāstrōktadānavat
ŚlōVā.CDS.236cd: ya ēvamāha, tasyāpi gurustrīgamanādibhiḥ ||
ŚlōVā.CDS.237ab: surāpānādibhiś cāpi vipakṣair vyabhicāritā
ŚlōVā.CDS.237cd: viruddhatā ca, yādr̥gghi dānais tādr̥k phalaṁ bhavēt ||
ŚlōVā.CDS.238ab: vidhigamyaphalāvāptiḥ aduḥkhātmakatā tathā
ŚlōVā.CDS.238cd: na ca yā sampradānasya prītis tādr̥k phalaṁ śrutam ||
ŚlōVā.CDS.239ab: dātus tēna hi dr̥ṣṭāntaḥ sādhyahīnaḥ pratīyatē
ŚlōVā.CDS.239cd: sampradānaṁ ca dānē tē viṣayaḥ karma hiṁsanē ||
ŚlōVā.CDS.240ab: vaiṣamyam, sampradānē tu pakṣē tv ētadviruddhatā
ŚlōVā.CDS.240cd: prīyatē sampradānaṁ hi dēvatēti mataṁ tava ||
ŚlōVā.CDS.241ab: dr̥ṣṭāntē karma dānaṁ cēt, tasya kīdr̥k phalaṁ bhavēt
ŚlōVā.CDS.241cd: japahōmādidr̥ṣṭāntāt parapīḍādivarjanāt ||
ŚlōVā.CDS.242ab: cōditatvasya hētutvād viruddhāvyabhicāritā
ŚlōVā.CDS.242cd: vihitapratiṣiddhatvē muktvānyan na ca kāraṇam ||
ŚlōVā.CDS.243ab: dharmādharmāvabōdhasya tēnāyuktānumānagīḥ
ŚlōVā.CDS.243cd: anugrahāc ca dharmatvaṁ pīḍātaś cāpy adharmatām ||
ŚlōVā.CDS.244ab: vadatō japasīdhvādipānādau nōbhayaṁ bhavēt
ŚlōVā.CDS.244cd: krōśatā hr̥dayēnāpi gurudārābhigāminām ||
ŚlōVā.CDS.245ab: bhūyān dharmaḥ prasajyēta bhūyasī hy upakāritā
ŚlōVā.CDS.245cd: anumānapradhānasya pratiṣēdhānapēkṣiṇaḥ ||
ŚlōVā.CDS.246ab: hr̥dayakrōśanaṁ kasmād dr̥ṣṭāṁ pīḍām apaśyataḥ
ŚlōVā.CDS.246cd: pīḍātaś cāpy adharmatvaṁ tathā pīḍām adharmataḥ ||
ŚlōVā.CDS.247ab: anyōnyāśrayam āpnōti vinā śāstrēṇa sādhayan
ŚlōVā.CDS.247cd: ēvamādāv aśāstrajñō mlēcchō nōdvijatē kva cit ||
ŚlōVā.CDS.248ab: tasya nādharmayōgaḥ syāt pūrvōktā yadi kalpanā
ŚlōVā.CDS.248cd: tasmād anugrahaṁ pīḍāṁ tadabhāvam apāsya ca ||
ŚlōVā.CDS.249ab: dharmādharmārthibhir nityaṁ mr̥gyau vidhiniṣēdhakau
ŚlōVā.CDS.249cd: kva cid asyā niṣiddhatvāc chaktiḥ śāstrēṇa bōdhitā ||
ŚlōVā.CDS.250ab: pratyavāyanimittatvē vidhinā nāpagacchati
ŚlōVā.CDS.250cd: śāstrēṇa na hi śaktīnām āvāpōdvāpanakriyāḥ ||
ŚlōVā.CDS.251ab: vidyamānā hi kathyantē śaktayō dravyakarmaṇām
ŚlōVā.CDS.251cd: tad ēva cēdaṁ karmēti śāstram ēvānudhāvatā ||
ŚlōVā.CDS.252ab: hiṁsādīnām adharmatvaṁ kathyatē nānumānataḥ
ŚlōVā.CDS.252cd: ēvaṁ yē nipuṇaṁ prāhus tair apy ētat parīkṣyatām ||
ŚlōVā.CDS.253ab: surāpānādibhiḥ śūdraḥ kiṁ yāti narakaṁ kr̥taiḥ
ŚlōVā.CDS.253cd: vaiśyastōmēna vā kiṁ syād viprarājanyayōḥ phalam ||
ŚlōVā.CDS.254ab: pañcamyām iṣṭikaraṇānmadhyāhnē cāgnihōtrataḥ
ŚlōVā.CDS.254cd: tasmād yady ādr̥śaṁ karma yatphalōtpattiśaktikam ||
ŚlōVā.CDS.255ab: śāstrēṇa gamyatē tasya tādr̥śasyaiva tat phalam
ŚlōVā.CDS.255cd: hiṁsā cāṁśadvayādanyā yā tasyāḥ pratiṣēdhajam ||
ŚlōVā.CDS.256ab: pratyavāyārthatājñānam, vidhinānyatra vāryatē
ŚlōVā.CDS.256cd: jñānam ēva ca śaktīnāṁ nāvāpōdvāpanakriyāḥ ||
ŚlōVā.CDS.257ab: jñāyantē śāstratas tāstu kriyābhēdavyavasthitāḥ
ŚlōVā.CDS.257cd: vyavasthāḥ śaktibhēdānāṁ dr̥ṣṭārthēṣv api karmasu ||
ŚlōVā.CDS.258ab: abhinnatvē ’pi dr̥śyantē bhujēḥ svasthātur ēṣv api
ŚlōVā.CDS.258cd: rūpābhēdē ’pi hiṁsādēr bhēdō ’ṅgānaṅgakāritaḥ ||
ŚlōVā.CDS.259ab: tathāpy ēkaphalatvaṁ cēt kriyātvāt sarvasaṅkaraḥ
ŚlōVā.CDS.259cd: yajitvādyaviśēṣāc ca citrādiphalatulyatā ||
ŚlōVā.CDS.260ab: bhēdāt tatra vyavasthā cēd ihāpyēvaṁ bhaviṣyati
ŚlōVā.CDS.260cd: vidhīnāṁ vāpi sarvēṣāṁ sākṣād vyavahitō ’pi vā ||
ŚlōVā.CDS.261ab: puruṣārthaḥ phalaṁ tēna nānarthō ’taḥ pratīyatē
ŚlōVā.CDS.261cd: na caiṣu śrūyatē ’narthaḥ, niṣēdhān na ca kalpyatē ||
ŚlōVā.CDS.262ab: na ca prakaraṇasthatvāt puruṣārthaḥ phalaṁ bhavēt
ŚlōVā.CDS.262cd: karmōpakāraḥ kalpyas tu dr̥ṣṭō ’dr̥ṣṭō ’tha vā punaḥ ||
ŚlōVā.CDS.263ab: kalpanāvasaras tatra nānarthasyānapēkṣaṇāt
ŚlōVā.CDS.263cd: kratvarthaś cāpi saṁskāraḥ paśōr nārādupakriyā ||
ŚlōVā.CDS.264ab: dr̥ṣṭaiva tv avadānānāṁ niṣpattiḥ kratvapēkṣitā
ŚlōVā.CDS.264cd: abhicārē ’py upāyasthā hiṁsā nādharma ucyatē ||
ŚlōVā.CDS.265ab: tasmād anaṅgabhūtāyāṁ hiṁsāyām ētad ucyatē
ŚlōVā.CDS.265cd: uddēśāc ca phalatvēna śyēnādau na vidhīyatē ||
ŚlōVā.CDS.266ab: bhāvanāvidhir apy ēva phalāṁśād vinivartatē
ŚlōVā.CDS.266cd: ataḥ svatō na dharmatvaṁ śyēnādēr nāpy adharmatā ||
ŚlōVā.CDS.267ab: phalānarthānubandhitvāt taddvārēṇōpacaryatē
ŚlōVā.CDS.267cd: nirākāṅkṣasya caikēna śyēnasya na phaladvayam ||
ŚlōVā.CDS.268ab: tasmāt kriyāntarād ēva hiṁsātō ’nartha ucyatē
ŚlōVā.CDS.268cd: phalatō ’pi ca yatkarma nānarthēnānubadhyatē ||
ŚlōVā.CDS.269ab: kēvalaprītihētutvāt taddharmatvēna hīṣyatē
ŚlōVā.CDS.269cd: nanu cēṣṭābhyupāyatvāt śyēnādēr dharmatā bhavēt ||
ŚlōVā.CDS.270ab: phalaṁ tāvad adharmō ’sya śyēnādēḥ sampradhāryatē
ŚlōVā.CDS.270cd: yadi yēnēṣṭasiddhiḥ syād anuṣṭhānānubandhinī ||
ŚlōVā.CDS.271ab: tasya dharmatvam ucyēta tatḥ śyēnādivarjanam
ŚlōVā.CDS.271cd: yadā tu cōdanāgamyaḥ kāryākāryānapēkṣayā ||
ŚlōVā.CDS.272ab: dharmaḥ prītinimittaṁ syāt tadā śyēnē ’pi dharmatā
ŚlōVā.CDS.272cd: yadi tv aprītihētur yaḥ sākṣād vyavahitō ’pi vā ||
ŚlōVā.CDS.273ab: sō ’dharmaś cōdanārthaḥ syāt tadā śyēnē ’py adharmatā
ŚlōVā.CDS.273cd: yas tu hiṁsātvasādharmyād bāhyavaccōdanāsv api ||
ŚlōVā.CDS.274ab: vadēd anarthahētutvaṁ tasyāpy āgamabādhanam
ŚlōVā.CDS.274cd: tam anādr̥tya yō brūyād yāgādēr apy asau vadēt ||
ŚlōVā.CDS.275ab: svargādisādhanāśaktiṁ kriyātvād bhōjanādivat
ŚlōVā.CDS.275cd: gītāmantrārthavādair yā kalpyatē ’narthahētutā ||
ŚlōVā.CDS.276ab: pratyakṣaśrutibādhyatvāt sānyārthatvēna nīyatē
ŚlōVā.CDS.276cd: śiṣyān pratyaviśiṣṭatvāt sūtravaidikavākyayōḥ ||
ŚlōVā.CDS.277ab: aśaktēś cōbhayōḥ sāmyān na sūtrēṣv ity anuttaram
ŚlōVā.CDS.277cd: prāguktaparisaṁkhyāyāḥ phalam ētat prakāśyatē ||
ŚlōVā.CDS.278ab: sūtrēṣu hy anayā yuktyā gatir ēṣāpi yujyatē
ŚlōVā.CDS.278cd: tasmād āvartatē sūtram, tantraṁ vā śaktibhēdataḥ ||
ŚlōVā.CDS.279ab: ēkadēśānumānād vā dvē sūtrē parikalpitē
ŚlōVā.CDS.279cd: itarētarasāmīpyād ētāv ēva parasparam ||
ŚlōVā.CDS.280ab: kalpyētē vākyaśēṣāya nānyāvayavakalpanā
ŚlōVā.CDS.280cd: viśiṣṭārthānuvāditvād atha vēty api bhāṣitē ||
ŚlōVā.CDS.281ab: vākyabhēdaḥ sa ēvēti saṁjñātantratvam uttaram
ŚlōVā.CDS.281cd: arthaṁ vā pratyupādānāt saṁjñālakṣaṇaśabdayōḥ ||
ŚlōVā.CDS.282ab: tantraṁ lakṣaṇaśabdō vā vācyō dharmārthaśabdayōḥ
ŚlōVā.CDS.282cd: dharmē sāmānyataḥ siddhē pramāṇaṁ kathyatē yadā ||
ŚlōVā.CDS.283ab: vr̥ttam ēva tadārthatvaṁ kimarthaṁ punarucyatē
ŚlōVā.CDS.283cd: cōdanālakṣaṇatvasya dharmaṁ prati vidhēyatā ||
ŚlōVā.CDS.284ab: labhyatē ’rthānuvādēna saṁśayō hy anyathā bhavēt
ŚlōVā.CDS.284cd: tathā ca yē ’py anarthasya sādhanatvēna kalpitāḥ ||
ŚlōVā.CDS.285ab: niṣēdhais tē ’pi dharmāḥ syuś cōdanālakṣaṇatvataḥ
ŚlōVā.CDS.285cd: tasmād arthāparityāgād ēkārthagrahaṇaṁ yathā ||
ŚlōVā.CDS.286ab: labhyatē vacanavyaktyā sā syād arthānuvādataḥ
ŚlōVā.CDS.286cd: viśēṣaṇād vinā caitadarthasāmarthyakāritam ||
ŚlōVā.CDS.287ab: kathyatē bhāṣyakārēṇa phalaṁ hiṁsādivarjanam ||


---------------------------------------------------------------------
[nimittasūtra]

ŚlōVā.NMS.1ab: pratijñāvyatirēkēṇa bhāṣyakārēṇa yady api
ŚlōVā.NMS.1cd: vakṣyamāṇā svapakṣasya yuktiḥ pūrvaṁ nidarśitā ||
ŚlōVā.NMS.2ab: pratijñāmātram ityētajjaiminēr matam ucyatē
ŚlōVā.NMS.2cd: vr̥ttikārō ’dhikaṁ vāpi bhūtādi dvāram abravīt ||


---------------------------------------------------------------------
[pratyakṣasūtra]

ŚlōVā.PAS.1ab: varṇyatē sūtrabhēdēna yēna pratyakṣalakṣaṇam
ŚlōVā.PAS.1cd: tēna sūtrasya sambandhō vācyaḥ pūrvapratijñayā ||
ŚlōVā.PAS.2ab: lakṣaṇasyābhidhānaṁ tu kēnāṁśēnōpayujyatē
ŚlōVā.PAS.2cd: kimarthaṁ cānumānādēr lakṣaṇaṁ nātra kathyatē ||
ŚlōVā.PAS.3ab: na tāvad apramāṇatvaṁ tēṣāṁ nāpy akṣabuddhiṣu
ŚlōVā.PAS.3cd: śakyatē ’ntargatir vaktuṁ na ca lakṣaṇatulyatā ||
ŚlōVā.PAS.4ab: na cāpi siddhir ēṣāṁ syād arthāt pratyakṣalakṣaṇāt
ŚlōVā.PAS.4cd: na hi tatpūrvakaṁ sarvaṁ pramāṇam iti niścitam ||
ŚlōVā.PAS.5ab: pratyakṣalakṣaṇōktiś ca nānumānādilakṣaṇāt
ŚlōVā.PAS.5cd: vinā na sidhyatītyēvamarthākṣēpō na yujyatē ||
ŚlōVā.PAS.6ab: tadētatpūrvakatvē dhīr na ca tallakṣaṇād bhavēt
ŚlōVā.PAS.6cd: taduktēr vānumānādi kiṁ na syāt tadapūrvakam ||
ŚlōVā.PAS.7ab: na ca lakṣaṇabhēdasya svarūpē yat tayōr api
ŚlōVā.PAS.7cd: pratyakṣalakṣaṇād ēṣāṁ kathañ cid avadhāraṇā ||
ŚlōVā.PAS.8ab: prasiddhatvād avācyatvaṁ pratyakṣē ’pi prasajyatē
ŚlōVā.PAS.8cd: tēnānyaparisaṁkhyārthaṁ sūtraṁ mūḍhēna vōcyatē ||
ŚlōVā.PAS.9ab: na tv ēkaṁ lakṣayēd ēṣu buddhipūrvaṁ kathañ cana
ŚlōVā.PAS.9cd: sambhavaty ēkavākyatvē vākyabhēdaś ca nēṣyatē ||
ŚlōVā.PAS.10ab: na cāpy ētēna sūtrēṇa pratyakṣaṁ lakṣyatē sphuṭam
ŚlōVā.PAS.10cd: tadābhāsē ’pi tulyatvāt, svapnajñānaikavarjanāt ||
ŚlōVā.PAS.11ab: taddhīndriyārthasambandhavyāpārēṇa vinā bhavēt
ŚlōVā.PAS.11cd: kēna cit samprayōgē tu bhrāntyādi syān niyōgataḥ ||
ŚlōVā.PAS.12ab: grāhyēṇānyēna vēty ētat kr̥taṁ naiva viśēṣaṇam
ŚlōVā.PAS.12cd: samprayōgasya yēna syād viśēṣō vakṣyamāṇavat ||
ŚlōVā.PAS.13ab: asāmarthya ca matvāsya vr̥ttikārēṇa lakṣaṇē
ŚlōVā.PAS.13cd: tatsamprayōga ityēvaṁ pāṭhāntaramr̥dāhr̥tam ||
ŚlōVā.PAS.14ab: tēnānyēnāpi saṁyōgē cakṣurādēr yadutthitam
ŚlōVā.PAS.14cd: viṣayāntaravijñānaṁ tatpratyakṣaṁ prasajyatē ||
ŚlōVā.PAS.15ab: satsamprayōganirdēśō vyarthaś cēd, ētad ēva hi
ŚlōVā.PAS.15cd: pratipādyaṁ parasyāpi lakṣaṇāsiddhir ēva ca ||
ŚlōVā.PAS.16ab: svapnādīnāṁ nivr̥ttir vā phalaṁ tasya bhaviṣyati
ŚlōVā.PAS.16cd: tasmād vidhyanuvāditvaṁ nānuktē lakṣaṇē bhavēt ||
ŚlōVā.PAS.17ab: tēna naiṣā vacōvyaktir yatsatīndriyasaṅgamē
ŚlōVā.PAS.17cd: vijñānaṁ jāyatē tasya pratyakṣatvaṁ pratīyatām ||
ŚlōVā.PAS.18ab: pratyakṣaṁ yajjanē siddhaṁ tasyaivandharmakatvataḥ
ŚlōVā.PAS.18cd: vidyamānōpalambhatvaṁ tēna dharmē nimittatā ||
ŚlōVā.PAS.19ab: ēvaṁlakṣaṇatvaṁ ca na svarūpavivakṣayā
ŚlōVā.PAS.19cd: ēvaṁliṅgakam ityētad bhāṣyakārēṇa varṇyatē ||
ŚlōVā.PAS.20ab: yatō ’sti tatra dharmō ’yaṁ vidyamānōpalambhanam
ŚlōVā.PAS.20cd: tasmāt tēna prasiddhēna gamyatām animittatā ||
ŚlōVā.PAS.21ab: pratyakṣatvamadō hētuḥ śēṣaṁ hētuprasiddhayē
ŚlōVā.PAS.21cd: asmād ādau prasiddhatvād yōgyartham abhidhīyatē ||
ŚlōVā.PAS.22ab: prakr̥tēna ca sambandhaḥ śēṣāprāmāṇyadarśanāt
ŚlōVā.PAS.22cd: tadaprāmāṇyasiddhiś ca sambandhādēr anīkṣaṇāt ||
ŚlōVā.PAS.23ab: śakyam anyāpramāṇatvam iti sūtrair na paṭhyatē
ŚlōVā.PAS.23cd: na ca paryanuyōgō ’tra lakṣaṇānupayōgataḥ ||
ŚlōVā.PAS.24ab: na ca nyūnātirēkādiprasaṅgō lakṣaṇaṁ prati
ŚlōVā.PAS.24cd: sarvathā lōkasiddhatvād dharmō ’yaṁ tāvad iṣyatē ||
ŚlōVā.PAS.25ab: tataś ca mr̥gatr̥ṣṇādi na pratyakṣaṁ prasajyatē
ŚlōVā.PAS.25cd: animittaprasaṅgas tu tasyāpi na nivāryatē ||
ŚlōVā.PAS.26ab: atītānāgatē ’py arthē sūkṣmē vyavahitē ’pi ca
ŚlōVā.PAS.26cd: pratyakṣaṁ yōginām iṣṭaṁ kaiś cin muktātmanām api ||
ŚlōVā.PAS.27ab: vidyamānōpalambhatvam asiddhaṁ tatra tān prati
ŚlōVā.PAS.27cd: bhaviṣyattvasya vā hētōr tadgrāhyair vyabhicāritā ||
ŚlōVā.PAS.28ab: mā bhūtāmiti tēnāha lōkasiddhaṁ sad ity ayam
ŚlōVā.PAS.28cd: na lōkavyatiriktaṁ hi pratyakṣaṁ yōginām api ||
ŚlōVā.PAS.29ab: pratyakṣatvēna tasyāpi vidyamānōpalambhanam
ŚlōVā.PAS.29cd: satsamprayōgajatvaṁ vāpy asmatpratyakṣavad bhavēt ||
ŚlōVā.PAS.30ab: tēṣām avartamānē ’rthē vā nāmōtpadyatē matiḥ
ŚlōVā.PAS.30cd: pratyakṣaṁ sā tatas tv ēva nābhilāṣasmr̥tādivat ||
ŚlōVā.PAS.31ab: lōkē cāpy aprasiddhatvāt pratyakṣatvapramāṇataḥ
ŚlōVā.PAS.31cd: pratibhāvad dvayāsattvaṁ sad ity ētēna kathyatē ||
ŚlōVā.PAS.32ab: laukikī pratibhā yadvat pratyakṣādyanapēkṣiṇī
ŚlōVā.PAS.32cd: na niścayāya paryāptā tathā syād yōginām api ||
ŚlōVā.PAS.33ab: avidyamānasaṁyōgāt syāc cēt pratyakṣadhīḥ kva cit
ŚlōVā.PAS.33cd: bhaviṣyaty api dharmē syāc chaktēty āha sad ity ayam ||
ŚlōVā.PAS.34ab: pratyakṣaḥ prāganuṣṭhānān na dharmō ’nuṣṭhitō ’pi vā
ŚlōVā.PAS.34cd: phalasādhanarūpēṇa tadānīṁ yēna nāsty asau ||
ŚlōVā.PAS.35ab: asmatpratyakṣavac cāpi vidyamānōpalambhanam
ŚlōVā.PAS.35cd: pratyakṣaṁ dhyāyināṁ dharmē pratyakṣatvāc ca nēṣyatē ||
ŚlōVā.PAS.36ab: avidyamānasaṁyōgāt pratyakṣatvanirākr̥tiḥ
ŚlōVā.PAS.36cd: yōgināṁ kēna labhyēta nēṣṭaṁ sadgrahaṇaṁ yadi ||
ŚlōVā.PAS.37ab: saptamyāpi tu labhyēta sadarthaḥ, kalpanā punaḥ
ŚlōVā.PAS.37cd: parēṣāṁ vāraṇīyēti yatnō jaimininā kr̥taḥ ||
ŚlōVā.PAS.38ab: samyagarthē ca saṁśabdō duṣprayōganivāraṇaḥ
ŚlōVā.PAS.38cd: prayōga indriyāṇāṁ ca vyāpārō ’rthēṣu kathyatē ||
ŚlōVā.PAS.39ab: duṣṭatvāc chuktikāyōgō vāryatē, rajatēkṣaṇāt
ŚlōVā.PAS.39cd: ēvaṁ saty anuvādatvaṁ lakṣaṇasyāpi sambhavēt ||
ŚlōVā.PAS.40ab: tataś cāprāpyakāritvād yad bauddhaiḥ śrōtracakṣuṣōḥ
ŚlōVā.PAS.40cd: lakṣaṇāvyāptisiddhyarthaṁ saṁyōgō nēti kīrtyatē ||
ŚlōVā.PAS.41ab: prāpyagrahaṇapakṣē hi sāntarāgrahaṇaṁ kila
ŚlōVā.PAS.41cd: adhiṣṭānādhikaś cārthō na gr̥hyēta tvagādivat ||
ŚlōVā.PAS.42ab: vyāpāramātravācitvād aviruddhaṁ tad atra naḥ
ŚlōVā.PAS.42cd: yadi vārthārjavasthānaṁ samprayōgō ’tra varṇyatē ||
ŚlōVā.PAS.43ab: yōgyatālakṣaṇō vācyaḥ saṁyōgaḥ kāryalakṣitaḥ
ŚlōVā.PAS.43cd: sāṁkhyādīn vā vinirjitya prāptipakṣō ’tra dūṣyatām ||
ŚlōVā.PAS.44ab: tayōś ca prāpyakāritvam indriyatvāt tvagādivat
ŚlōVā.PAS.44cd: kē cit tayōḥ śarīrāc ca bahirvr̥ttiṁ pracakṣatē ||
ŚlōVā.PAS.45ab: cikitsādiprayōgaś ca yō ’dhiṣṭhānē prayujyatē
ŚlōVā.PAS.45cd: sō ’pi tasyaiva saṁskāra ādhēyasyōpakārakaḥ ||
ŚlōVā.PAS.46ab: taddēśaś cāpi saṁskāraḥ sarvavyāptyartha ucyatē
ŚlōVā.PAS.46cd: cakṣurādyupakāraś ca pādādāv api dr̥śyatē ||
ŚlōVā.PAS.47ab: tasmān naikāntataḥ śakyaṁ saṁskārāt tatra vartanam
ŚlōVā.PAS.47cd: bahirvr̥ttis tayōś cēṣṭā pr̥thvagrā santatāpi ca ||
ŚlōVā.PAS.48ab: adhiṣṭhānādhikaṁ tēna gr̥hyatē yatra yādr̥śam
ŚlōVā.PAS.48cd: pr̥thutvaṁ vr̥ttibhāgē syād, dūrē ’pi grahaṇaṁ tathā ||
ŚlōVā.PAS.49ab: dīpaprabhā yathā tasmin vinaśyati vinaśyati
ŚlōVā.PAS.49cd: tathā bahirgatāpy ēṣā mūlacchēdād vinaśyati ||
ŚlōVā.PAS.50ab: adhiṣṭhānapidhānē tu saty apy ucchinnayatnayā
ŚlōVā.PAS.50cd: tayārthō ’nupanītatvād ātmanā nānubhūyatē ||
ŚlōVā.PAS.51ab: vicchinna iti buddhiḥ syād adhiṣṭhānam apēkṣya ca
ŚlōVā.PAS.51cd: śabdē tv ādhikyavicchēdau bhrāntyaivōktāv asambhavāt ||
ŚlōVā.PAS.52ab: puruṣēndriyaśabdau ca vyavadhānēna kalpitau
ŚlōVā.PAS.52cd: puruṣō laukikō vā syād yō vāsmin sādhayiṣyatē ||
ŚlōVā.PAS.53ab: vikriyā jñānarūpāsya na nityatvē virōtsyatē
ŚlōVā.PAS.53cd: buddhijanmēti cāpy āha jāyamānapramāṇatām ||
ŚlōVā.PAS.54ab: vyāpāraḥ kārakāṇāṁ hi dr̥ṣṭō janmātirēkataḥ
ŚlōVā.PAS.54cd: pramāṇē ’pi tathā mā bhūd iti janma vivakṣyatē ||
ŚlōVā.PAS.55ab: na hi tat kṣaṇam apy āstē, jāyatē vāpramātmakam
ŚlōVā.PAS.55cd: yēnārthagrahaṇē paścād vyāpriyētēndriyādivat ||
ŚlōVā.PAS.56ab: tēna janmaiva viṣayē buddhēr vyāpāra iṣyatē
ŚlōVā.PAS.56cd: tad ēva ca pramārūpaṁ tadvatī karaṇaṁ ca dhīḥ ||
ŚlōVā.PAS.57ab: janma cāvyatirēkēṇa bhāṣyakārēṇa varṇitam
ŚlōVā.PAS.57cd: tac ca bhūtabhaviṣyattvāt kr̥taṁ buddhēr viśēṣaṇam ||
ŚlōVā.PAS.58ab: yadāpy aulūkyasiddhāntāt samavāyasya janmatā
ŚlōVā.PAS.58cd: buddhis tatrēndriyādhīnā tēna pratyakṣamaśnutē ||
ŚlōVā.PAS.59ab: pramāṇaphalabhāvaś ca yayēṣṭaṁ parikalpyatām
ŚlōVā.PAS.59cd: sarvathāpy animittatvaṁ vidyamānōpalambhanāt ||
ŚlōVā.PAS.60ab: yadvēndriyaṁ pramāṇaṁ syāt tasya vārthēna saṅgatiḥ
ŚlōVā.PAS.60cd: manasō vēndriyair yōga ātmanā sarva ēva vā ||
ŚlōVā.PAS.61ab: tadā jñānaṁ phalam, tatra vyāpārāc ca pramāṇatā
ŚlōVā.PAS.61cd: vyāpārō na yadā tēṣāṁ tadā nōtpadyatē phalam ||
ŚlōVā.PAS.62ab: na ca sarvātmanākṣēṇa sambandhō ’rthasya vidyatē
ŚlōVā.PAS.62cd: yēna sarvārthabōdhaḥ syāt tatpramāṇābhidhāyinām ||
ŚlōVā.PAS.63ab: prāptimātraṁ hi sambandhō nēndriyasyābhyupēyatē
ŚlōVā.PAS.63cd: mā bhūt kāraṇamātrēṇa tvacā rūpāvadhāraṇam ||
ŚlōVā.PAS.64ab: yathā pramāṇaniṣpattau yōgyatvād indriyārthayōḥ
ŚlōVā.PAS.64cd: niyatā saṅgatir hētuḥ phalē ’py ēvaṁ bhaviṣyati ||
ŚlōVā.PAS.65ab: yōgasya dvyāśrayatvē ’pi bhavatyanyatarāśrayaḥ
ŚlōVā.PAS.65cd: vyapadēśaḥ, atha vāpy akṣaṁ tatrāsādhāraṇaṁ bhavēt ||
ŚlōVā.PAS.66ab: saṁyōgē tv ātmamanasōḥ syāc cēd viṣayabhinnatā
ŚlōVā.PAS.66cd: pramāṇaphalayōḥ, nāsau, arthē hi vyāpr̥taṁ dvayam ||
ŚlōVā.PAS.67ab: athāpy āśraya iṣṭas tē na yōgād viṣayāntaram
ŚlōVā.PAS.67cd: ātmasthatvēna vijñānaṁ na bhinnaviṣayaṁ tataḥ ||
ŚlōVā.PAS.68ab: prakr̥ṣṭasādhanatvāc ca pratyāsattēḥ sa ēva naḥ
ŚlōVā.PAS.68cd: karaṇaṁ tēna nānyatra kārakē syāt pramāṇatā ||
ŚlōVā.PAS.69ab: pramāṇē sarvasaṁyōgē dōṣō naikō ’pi vidyatē
ŚlōVā.PAS.69cd: pramāṇaṁ tv indriyaṁ yasya tasyaikō viṣayaḥ sphuṭaḥ ||
ŚlōVā.PAS.70ab: pramāṇaphalatē buddhyōr viśēṣaṇaviśēṣyayōḥ
ŚlōVā.PAS.70cd: yadā tadāpi pūrvōktā bhinnārthatvanirākriyā ||
ŚlōVā.PAS.71ab: viśēṣaṇē tu bōddhavyē yadālōcanamātrakam
ŚlōVā.PAS.71cd: prasūtē niścayaṁ paścāt tasya prāmāṇyakalpanā ||
ŚlōVā.PAS.72ab: niścayas tu phalaṁ tatra, nāsāv ālōcitē tadā
ŚlōVā.PAS.72cd: tadā naiva pramāṇatvaṁ syād arthānavadhāraṇāt ||
ŚlōVā.PAS.73ab: hānādibuddhiphalatā pramāṇaṁ cēd viśēṣyadhīḥ
ŚlōVā.PAS.73cd: upakārādisaṁsmr̥tyā vyavāyaś cēt, iyaṁ phalam ||
ŚlōVā.PAS.74ab: viṣayaikatvam icchaṁs tu yaḥ pramāṇaṁ phalaṁ vadēt
ŚlōVā.PAS.74cd: sādhyasādhanayōr bhēdō laukikas tēna bādhitaḥ ||
ŚlōVā.PAS.75ab: chēdanē khadiraprāptē palāśē na cchidā yathā
ŚlōVā.PAS.75cd: tathaiva paraśōr lōkē cchidayā saha naikatā ||
ŚlōVā.PAS.76ab: bhavatē bhēdahānēna rucitā viṣayaikatā
ŚlōVā.PAS.76cd: tattyāgēna parēbhyas tu bhēdō rucim upāgataḥ ||
ŚlōVā.PAS.77ab: karaṇatvōpacāras tu phalē cēt kalpyatē tvayā
ŚlōVā.PAS.77cd: kathañ cid viṣayaikatvaṁ parair vā kiṁ na kalpyatē ||
ŚlōVā.PAS.78ab: paricchēdaphalatvēna vr̥ttasyānantarasya naḥ
ŚlōVā.PAS.78cd: pramāṇatvaṁ bhavēj jñānē pramāṇē tu paraṁ phalam ||
ŚlōVā.PAS.79ab: svasaṁvittiphalatvaṁ tu tanniṣēdhān na yujyatē
ŚlōVā.PAS.79cd: pramāṇē viṣayākārē bhinnārthatvān na yujyatē ||
ŚlōVā.PAS.80ab: svākāraś ca svasaṁvittiṁ muktvā nānyaḥ pratīyatē
ŚlōVā.PAS.80cd: prāmāṇyaṁ yasya kalpyēta svasaṁvittiphalaṁ prati ||
ŚlōVā.PAS.81ab: svākārasya paricchēdō na cākārāntarād vinā
ŚlōVā.PAS.81cd: tasyāpy ēvaṁ tathā ca syān nākārāntaḥ kadā cana ||
ŚlōVā.PAS.82ab: na cāsañcētitaḥ sattāṁ svākāraḥ pratipadyatē
ŚlōVā.PAS.82cd: grāhyē ca viṣayākārē grāhakō ’nyō na labhyatē ||
ŚlōVā.PAS.83ab: manasas tv indriyatvēna pratyakṣā dhīḥ sukhādiṣu
ŚlōVā.PAS.83cd: manasā samprayuktō hi tāny ātmā pratipadyatē ||
ŚlōVā.PAS.84ab: sambaddhaṁ vartamānaṁ ca grahyatē cakṣurādinā
ŚlōVā.PAS.84cd: sāmānyaṁ vā viśēṣō vā grāhyaṁ nātō ’tra kalpyatē ||
ŚlōVā.PAS.85ab: lakṣaṇaṁ yac ca yair uktaṁ pratyakṣē laukikē sati
ŚlōVā.PAS.85cd: vidyamānōpalambhītvāt sarvasyaivānimittatā ||
ŚlōVā.PAS.86ab: nirvikalpakapakṣē tu sutarām animittatā
ŚlōVā.PAS.86cd: sādhyasādhanasambandhō nāvikalpya hi gr̥hyatē ||
ŚlōVā.PAS.87ab: kathaṁ pratyakṣapūrvatvam anumānādi nō bhavēt
ŚlōVā.PAS.87cd: yadā smr̥tyasamarthatvān nirvikalpēndriyasya dhīḥ ||
ŚlōVā.PAS.88ab: na cāvikalpya liṅgasya liṅgisambandhayōs tathā
ŚlōVā.PAS.88cd: gr̥hītiḥ upamānē ’pi sādr̥śyagrahaṇāt smr̥tēḥ ||
ŚlōVā.PAS.89ab: arthāpattiḥ punaḥ prāyō nānyadr̥ṣṭē ’rtha iṣyatē
ŚlōVā.PAS.89cd: pravartatē ca yaṁ dr̥ṣṭvā sō ’py arthaḥ savikalpakaḥ ||
ŚlōVā.PAS.90ab: yatra cānumitaṁ liṅgaṁ sūryagatyādi liṅgi ca
ŚlōVā.PAS.90cd: tatra pratyakṣapūrvatvaṁ katham adhyavasīyatē ||
ŚlōVā.PAS.91ab: pratyakṣāvagatē cārthē kutas tēṣāṁ pramāṇatā
ŚlōVā.PAS.91cd: tair yadā sa pratīyēta tadā nākṣasya gōcaraḥ ||
ŚlōVā.PAS.92ab: atha kasya cid arthasya jñānāt tatpūrvatā bhavēt
ŚlōVā.PAS.92cd: tadārthasya bhaviṣyattvaṁ na syād ajñānakāraṇam ||
ŚlōVā.PAS.93ab: vartamānē hi kasmiṁś cid vijñātē ’rthē ’kṣabuddhibhiḥ
ŚlōVā.PAS.93cd: liṅgād avidyamānō ’pi dharmō gamyēta tais tadā ||
ŚlōVā.PAS.94ab: pratyakṣēṇa gr̥hītvā ca varṇān vēdē ’pi gr̥hyatē
ŚlōVā.PAS.94cd: pramēyam iti sō ’pi syāt tatpūrvatvād akāraṇam ||
ŚlōVā.PAS.95ab: kē cit tatpūrvakatvaṁ tu hētur naivēti manvatē
ŚlōVā.PAS.95cd: tatpūrvakatvād yat tāvat prāmāṇyaṁ tadasambhavaḥ ||
ŚlōVā.PAS.96ab: pratyakṣēṇa gr̥hītvā ca, liṅgādyanyatamaṁ dhruvam
ŚlōVā.PAS.96cd: pravr̥ttir anumānādēr na ca dharmē ’sti tādr̥śam ||
ŚlōVā.PAS.97ab: anumānānumānādēr na cāpy astīha sambhavaḥ
ŚlōVā.PAS.97cd: sambandhaliṅgiliṅgānāṁ pūrvasiddhēr asambhavāt ||
ŚlōVā.PAS.98ab: sattā ca nānumānēna kasya cit pratipadyatē
ŚlōVā.PAS.98cd: dharmēṇānyad viśēṣyaṁ cēt, pakṣō ’siddhaviśēṣaṇaḥ ||
ŚlōVā.PAS.99ab: tasmād adr̥ṣṭapūrvatvāt kēna cid vastunā saha
ŚlōVā.PAS.99cd: dharmasya nānumēyatvam asādhāraṇavastuvat ||
ŚlōVā.PAS.100ab: adr̥ṣṭasadr̥śatvāc ca svyaṁ cānupalambhanāt
ŚlōVā.PAS.100cd: dharmasya nōpamēyatvam asādhāraṇavad bhavēt ||
ŚlōVā.PAS.101ab: nanv arthāpattir ēvaṁ syāj jagadvaicitryadarśanāt
ŚlōVā.PAS.101cd: sukhiduḥkhādibhēdō hi nādr̥ṣṭāt kāraṇād r̥tē ||
ŚlōVā.PAS.102ab: dr̥ṣṭasya vyabhicāritvāt tadabhāvē ’pi sambhavāt
ŚlōVā.PAS.102cd: sēvāvyayanatulyatvē dr̥ṣṭā ca phalabhinnatā ||
ŚlōVā.PAS.103ab: syād ēvaṁ yadi śakyēta svābhāvikanivāraṇā
ŚlōVā.PAS.103cd: karmaśaktēś ca vaicitryē hētur anyō bhavēd yadi ||
ŚlōVā.PAS.104ab: yathā ca phalavaicitryē karmaṇāṁ śaktatā svataḥ
ŚlōVā.PAS.104cd: tathā ca citratā lōkē svabhāvād upapatsyatē ||
ŚlōVā.PAS.105ab: adharmē dharmarūpē vā hy avibhaktē phalaṁ prati
ŚlōVā.PAS.105cd: kim apy astīti vijñānaṁ narāṇāṁ kvōpayujyatē ||
ŚlōVā.PAS.106ab: kiṁ nu yāgād itō dukhaṁ hiṁsādēḥ kiṁ sukhōdbhavaḥ
ŚlōVā.PAS.106cd: svargaputrādibhēdaś ca kīdr̥śāt karmabhēdataḥ ||
ŚlōVā.PAS.107ab: iti yāvad avijñānaṁ tāvan naiva pravartatē
ŚlōVā.PAS.107cd: pravr̥ttyaṅgaṁ ca yajjñānaṁ tasya mūlaṁ pratīkṣyatē ||
ŚlōVā.PAS.108ab: tasmāt siddhē ’pi sāmānyē viśēṣō nāgamād r̥tē
ŚlōVā.PAS.108cd: viśēṣasya tu jijñāsā sūtrakārēṇa sūtritā ||
ŚlōVā.PAS.109ab: gamyamānē viśēṣē ca tadantarbhāvakāritaḥ
ŚlōVā.PAS.109cd: sāmānyapratyayō ’pi syāc chāstrād ēvēty akāraṇam ||
ŚlōVā.PAS.110ab: yathārthāpattir ēvaṁ ca nānumānōpamēṣyatē
ŚlōVā.PAS.110cd: śāstraṁ cēt tadapēkṣēta tasyaiva syāt pramāṇatā ||
ŚlōVā.PAS.111ab: pratyakṣāgrahaṇaṁ yat tu liṅgādēr avikalpanāt
ŚlōVā.PAS.111cd: tan na, iṣṭatvād vikalpasyāpy artharūpōpakāriṇaḥ ||
ŚlōVā.PAS.112ab: asti hy ālōcanā jñānaṁ prathamaṁ nirvikalpakam
ŚlōVā.PAS.112cd: bālamūkādivijñānasadr̥śaṁ śuddhavastujam ||
ŚlōVā.PAS.113ab: na viśēṣō na sāmānyaṁ tadānīm anubhūyatē
ŚlōVā.PAS.113cd: tayōr ādhārabhūtā tu, vyaktir ēvāvasīyatē ||
ŚlōVā.PAS.114ab: mahāsāmānyam anyais tu dravyaṁ sad iti cōcyatē
ŚlōVā.PAS.114cd: sāmānyaviṣayatvaṁ ca pratyakṣasyaivam āśritam ||
ŚlōVā.PAS.115ab: viśēṣās tu pratīyantē savikalpakabuddhibhiḥ
ŚlōVā.PAS.115cd: tē ca kē cit pratidravyaṁ kē cid bahuṣu saṁśritāḥ ||
ŚlōVā.PAS.116ab: tān akalpayad utpannaṁ vyāvr̥ttānugatātmanā
ŚlōVā.PAS.116cd: gavyaśvē cōpajātaṁ tu pratyakṣaṁ na viśiṣyatē ||
ŚlōVā.PAS.117ab: tad ayuktam, pratidravyaṁ bhinnarūpōpalambhanāt
ŚlōVā.PAS.117cd: na hy ākhyātum aśakyatvād bhēdō nāstīti gamyatē ||
ŚlōVā.PAS.118ab: nirvikalpakabōdhē ’pi dvyātmakasyāpi vastunaḥ
ŚlōVā.PAS.118cd: grahaṇam, lakṣaṇākhyēyaṁ jñātrā śuddhaṁ tu gr̥hyatē ||
ŚlōVā.PAS.119ab: na cāsādhāraṇatvēna paravyāvr̥ttyakalpanāt
ŚlōVā.PAS.119cd: viśēṣānugamāk.lptēḥ sāmānyam iti nāpi tat ||
ŚlōVā.PAS.120ab: tataḥ paraṁ punarvastudharmair jātyādibhir yayā
ŚlōVā.PAS.120cd: buddhyāvasīyatē sāpi pratyakṣatvēna sammatā ||
ŚlōVā.PAS.121ab: karaṇaṁ cēndriyaṁ buddhēr na tatra jñānam āhitam
ŚlōVā.PAS.121cd: tataḥ smr̥tyasamarthatvād vikalpō ’tō na vāryatē ||
ŚlōVā.PAS.122ab: ātmany ēva sthitaṁ jñānam, sa hi bōddhātra gamyatē
ŚlōVā.PAS.122cd: smaraṇē cāsya sāmarthyaṁ sandhānādau ca vidyatē ||
ŚlōVā.PAS.123ab: tēnēndriyārthasambandhē vicyamānē smarann api
ŚlōVā.PAS.123cd: vikalpayan svadharmēṇa vastu pratyakṣavān naraḥ ||
ŚlōVā.PAS.124ab: tac caitadindriyādhīnam iti tair vyapadiśyatē
ŚlōVā.PAS.124cd: tadasambandhajātaṁ tu naiva pratyakṣam iṣyatē ||
ŚlōVā.PAS.125ab: punaḥ punarvikalpē ’pi satī jātiḥ pratīyatē
ŚlōVā.PAS.125cd: tatsambandhānusārēṇa sarvaṁ pratyakṣam iṣyatē ||
ŚlōVā.PAS.126ab: na hi praviṣṭamātrāṇām uṣṇād garbhagr̥hādiṣu
ŚlōVā.PAS.126cd: arthā na pratibhāntīti gr̥hyantē nēndriyaiḥ punaḥ ||
ŚlōVā.PAS.127ab: yathā tv ābhāsamātrēṇa pūrvaṁ jñātvā svarūpataḥ
ŚlōVā.PAS.127cd: paścāt tatrāvabudhyantē tathā jātyādidharmataḥ ||
ŚlōVā.PAS.128ab: yadi tv ālōcya saṁmīlya nētrē kaś cid vikalpayēt
ŚlōVā.PAS.128cd: na syāt pratyakṣatā tasya sambandhānanusārataḥ ||
ŚlōVā.PAS.129ab: asambaddhavikalpē ’pi tulyam ātmādi kāraṇam
ŚlōVā.PAS.129cd: tēnāsādhāraṇatvaṁ syād atrākṣasyaiva kalpanē ||
ŚlōVā.PAS.130ab: nirvikalpakabōdhē ’pi nākṣaṁ kēvalakāraṇam
ŚlōVā.PAS.130cd: tatpāramparyajātē vā rūḍhiḥ syāt paṅkajādivat ||
ŚlōVā.PAS.131ab: animittaiva vā rūḍhiḥ sutarāṁ savikalpakam
ŚlōVā.PAS.131cd: pratyakṣaṁ sammataṁ lōkē na tathā nirvikalpakam ||
ŚlōVā.PAS.132ab: vr̥ddhaprayōgagamyāś ca śabdārthāḥ sarva ēva naḥ
ŚlōVā.PAS.132cd: tēna yatra prayuktō ’yaṁ na tasmād apanīyatē ||
ŚlōVā.PAS.133ab: siddhānugamamātraṁ hi kartuṁ yuktaṁ parīkṣakaiḥ
ŚlōVā.PAS.133cd: na sarvalōkasiddhasya lakṣaṇēna nivartanam ||
ŚlōVā.PAS.134ab: kalpanāyāḥ svasaṁvittāv indriyādhīnatā katham
ŚlōVā.PAS.134cd: manas tatrēndriyaṁ cēt syād gōtvādāv api tatsamam ||
ŚlōVā.PAS.135ab: svasaṁvittau tad iṣṭaṁ cēt, lōkō na hy ēvam icchati
ŚlōVā.PAS.135cd: tasmād rūḍhatvam ēṣṭavyaṁ pāribhāṣikatāpi vā ||
ŚlōVā.PAS.136ab: manasas tv indriyatvēna sudhaduḥkhādibuddhiṣu
ŚlōVā.PAS.136cd: yathā pratyakṣataivaṁ nas tadadhīnā bhaviṣyati ||
ŚlōVā.PAS.137ab: tadadhīnatvasāmyē ’pi kalpanāpōḍhaśabdanāt
ŚlōVā.PAS.137cd: pratyakṣaṁ kiñ cid ēvēṣṭaṁ yathā tatra tathaiva naḥ ||
ŚlōVā.PAS.138ab: liṅgādyabhāvataś cāpi nānumānādidhīr iyam
ŚlōVā.PAS.138cd: bādhakapratyayāsattvān nāprāmāṇyaṁ ca yujyatē ||
ŚlōVā.PAS.139ab: na ca parvamadr̥ṣṭatvāt smr̥titvam upapadyatē
ŚlōVā.PAS.139cd: tasmāt pratyakṣam ēvēdam, vyavahāras tathaiva ca ||
ŚlōVā.PAS.140ab: jātyādyarthāntaraṁ yasmād atadrūpē ’pi vastuni
ŚlōVā.PAS.140cd: bhavaty adhyasya dhīs tasmān mr̥gatr̥ṣṇādibhiḥ samā ||
ŚlōVā.PAS.141ab: naitadaśvādibuddhīnām adhyārōpādyasambhavāt
ŚlōVā.PAS.141cd: sthitaṁ naiva hi jātyādēḥ paratvaṁ vyaktitō hi naḥ ||
ŚlōVā.PAS.142ab: yadi hy ēkāntatō bhinnaṁ viśēṣyāt syād viśēṣaṇam
ŚlōVā.PAS.142cd: svānurūpāṁ sadā buddhiṁ viśēṣyē janayēt katham ||
ŚlōVā.PAS.143ab: sphaṭikādau tu lākṣādisvarūpā yā matir bhavēt
ŚlōVā.PAS.143cd: avyutpannasya sā mithyā vyutpannānāṁ hi bhēdadhīḥ ||
ŚlōVā.PAS.144ab: na tu jātyādinirmuktaṁ vastu dr̥ṣṭaṁ kadā cana
ŚlōVā.PAS.144cd: tadvimōkēna vā tāni lākṣādisphaṭikādivat ||
ŚlōVā.PAS.145ab: tatrāpi cēn na dr̥śyēta bhēdaḥ kaiś cit kadā cana
ŚlōVā.PAS.145cd: raktādibuddhisamyaktvaṁ vinivāryēta kēna vā ||
ŚlōVā.PAS.146ab: na cāpy ayutasiddhānāṁ sambandhitvēna kalpanā
ŚlōVā.PAS.146cd: nāniṣpannasya sambandhaḥ, niṣpattau yutasiddhatā ||
ŚlōVā.PAS.147ab: tathā ca sati sambandhē hētuḥ kaś cin na vidyatē
ŚlōVā.PAS.147cd: tasmāc cāpi na sambandhaḥ padārthānāṁ pratīyatē ||
ŚlōVā.PAS.148ab: samavāyaviyōgāc ca viślēṣaḥ syāt parasparam
ŚlōVā.PAS.148cd: tatk.lptāvavyavasthā syāt tasya tasyānyasaṅgatēḥ ||
ŚlōVā.PAS.149ab: atha tasyātmarūpatvān nānyasambandhakalpanā
ŚlōVā.PAS.149cd: abhēdāt samavāyō ’stu svarūpaṁ dharmadharmiṇōḥ ||
ŚlōVā.PAS.150ab: na hi sa vyatiriktaḥ san sambandhaṁ pratipadyatē
ŚlōVā.PAS.150cd: tasmiṁs tābhyām abhinnē tu na nānātvaṁ tayōr bhavēt ||
ŚlōVā.PAS.151ab: nanu dharmātirēkēṇa dharmiṇō ’nupalambhanāt
ŚlōVā.PAS.151cd: tatsaṅghamātra ēvāyaṁ gavādiḥ syād vanādivat ||
ŚlōVā.PAS.152ab: āvirbhāvatirōbhāvadharmakēṣv anuyāyi yat
ŚlōVā.PAS.152cd: taddharmi yatra vā jñānaṁ prāgdharmagrahaṇād bhavēt ||
ŚlōVā.PAS.153ab: atō jātyādirūpēṇa dharmi yad gr̥hyatē naiḥ
ŚlōVā.PAS.153cd: pārarūpyaṁ na tasyāstīty aprāmāṇyaṁ na yujyatē ||
ŚlōVā.PAS.154ab: yasyāpi vyatirēkaḥ syād dharmēbhyō dharmiṇaḥ sphuṭaḥ
ŚlōVā.PAS.154cd: nityaṁ tasyāpi tādrūpyān na mithyātvaṁ prasajyatē ||
ŚlōVā.PAS.155ab: yō hy asadrūpasaṁvēdyaḥ saṁvēdyētān yathā punaḥ
ŚlōVā.PAS.155cd: sa mithyā na tu tēnaiva yō nityam avagamyatē ||
ŚlōVā.PAS.156ab: na cānēkēndriyagrāhyaṁ bhinnatāṁ pratipadyatē
ŚlōVā.PAS.156cd: mā bhūd bhinnaśarīrasthagrāhyatvād bhinnarūpatā ||
ŚlōVā.PAS.157ab: jātyabhēdād abhēdaś cēt, indriyatvēna tatsamam
ŚlōVā.PAS.157cd: tulyabuddhēr atō bhinnā na sattēndriyabhēdataḥ ||
ŚlōVā.PAS.158ab: buddhibhēdāc ca naikatvaṁ rūpādīnāṁ prasajyatē
ŚlōVā.PAS.158cd: ēkānēkatvam iṣṭaṁ vā sattārūpādirūpataḥ ||
ŚlōVā.PAS.159ab: kva cic ca saṅkarān nākṣam ēkam ity avasīyatē
ŚlōVā.PAS.159cd: dārḍhyadaurbalyabhēdēna vyavasthāpi yataḥ kva cit ||
ŚlōVā.PAS.160ab: yathā hi manasaḥ sārdhaṁ rūpādau cakṣurādinā
ŚlōVā.PAS.160cd: pravr̥ttiḥ sukhaduḥkhādau kēvalasyaiva dr̥śyatē ||
ŚlōVā.PAS.161ab: na kva cit saṅkarābhāvāt sarvatraiva nivartatē
ŚlōVā.PAS.161cd: kva cic ca saṅkaraṁ dr̥ṣṭvā saṅkarō ’nyatra kalpyatē ||
ŚlōVā.PAS.162ab: śrōtrādēr upaghātē ’pi śabdādismr̥tidarśanāt
ŚlōVā.PAS.162cd: vartamānasya cājñānād vyavasthā sampratīyatē ||
ŚlōVā.PAS.163ab: ēkaṁ yadi bhavēd akṣaṁ sarvair gr̥hyēta vā na vā
ŚlōVā.PAS.163cd: kalpyatē śaktibhēdaś cēt, śaktir ēvēndriyaṁ bhavēt ||
ŚlōVā.PAS.164ab: śr̥ṇuyād badhiraḥ śabdaṁ saṅkarē cakṣurādinā
ŚlōVā.PAS.164cd: manasō vā svatantratvē vartamānārthabuddhiṣu ||
ŚlōVā.PAS.165ab: na smarēd badhiraḥ śabdaṁ śrōtraṁ cēt smr̥tikāraṇam
ŚlōVā.PAS.165cd: smr̥tivad vā bhavēd asya vartamānārthadhīr api ||
ŚlōVā.PAS.166ab: smr̥tiś ca na bhavēt paścād gr̥hṇīyāt tan na cēn manaḥ
ŚlōVā.PAS.166cd: śrōtragrahaṇavēlāyām, na cāsarvā smr̥tir bhavēt ||
ŚlōVā.PAS.167ab: bōdhātmakatayā puṁsaḥ sarvatra grahaṇaṁ bhavēt
ŚlōVā.PAS.167cd: yugapadviṣayē ’py asya karaṇāpēkṣitā na cēt ||
ŚlōVā.PAS.168ab: tasmāj jñānānusārēṇa vyavasthāsaṅkarau kva cit
ŚlōVā.PAS.168cd: grāhyagrāhakaśaktibhyaḥ kāryadvārēṇa kalpitau ||
ŚlōVā.PAS.169ab: cakṣūrūpādibhēdas tu pañcadhaiva vyavasthitaḥ
ŚlōVā.PAS.169cd: tēna nīlādibhēdē ’pi nēndriyānantyakalpanā ||
ŚlōVā.PAS.170ab: tasmāt pañcabhir apy akṣair bōdhaḥ sattāguṇatvayōḥ
ŚlōVā.PAS.170cd: dravyamūrtau punardvābhyāṁ rūpādāv ēkaśaḥ sthitaḥ ||
ŚlōVā.PAS.171ab: nanu jātyādirūpē ’pi śabdābhēdōpacārataḥ
ŚlōVā.PAS.171cd: pravartamānā mithya syād buddhī rūpēṣu buddhivat ||
ŚlōVā.PAS.172ab: na śabdābhēdarūpēṇa buddhir arthēṣu jāyatē
ŚlōVā.PAS.172cd: prāk śabdād yādr̥śī buddhiḥ śabdād api hi tādr̥śī ||
ŚlōVā.PAS.173ab: nanu gōtvādirūpēṇa gavākārādibuddhayaḥ
ŚlōVā.PAS.173cd: na prāk śabdārthasambandhajñānāt santi kadā cana ||
ŚlōVā.PAS.174ab: jātyādēs tatsvarūpaṁ cēd aśabdajñō ’pi lakṣayēt
ŚlōVā.PAS.174cd: anvayavyatirēkābhyāṁ śabdarūpatvaniścayaḥ ||
ŚlōVā.PAS.175ab: yathā rūpādayō bhinnāḥ prāk śabdāt svātmanaiva tu
ŚlōVā.PAS.175cd: gamyantē tadvad ēvaitat saṁjñitvaṁ kēvalaṁ param ||
ŚlōVā.PAS.176ab: na cāvikalpitaḥ śabdād iti vācyō na gr̥hyatē
ŚlōVā.PAS.176cd: tēnāgr̥hītaśabdō ’pi gōtvādīn pratipadyatē ||
ŚlōVā.PAS.177ab: śrutisaṁsparśabōdhē ’pi gōtvādīn pratipadyatē
ŚlōVā.PAS.177cd: vivēkād arthaśabdānāṁ cakṣuḥ śrōtradhiyā kr̥tāt ||
ŚlōVā.PAS.178ab: anantadharmakē dharmiṇy ēkadharmāvadhāraṇē
ŚlōVā.PAS.178cd: śabdō ’bhyupāyamātraṁ syān nātmādhyārōpakāraṇam ||
ŚlōVā.PAS.179ab: na cōpēyē ’bhyupāyasya rūpādhyāsaḥ prasajyatē
ŚlōVā.PAS.179cd: na hi dīpēndriyādīnāṁ rūpādhyārōpa iṣyatē ||
ŚlōVā.PAS.180ab: nityaṁ yadi ca gōtvādi śabdarūpēṇa gr̥hyatē
ŚlōVā.PAS.180cd: rūpāntaraṁ na dr̥ṣṭaṁ cēd bhēdādhyāsau kutō nvimau ||
ŚlōVā.PAS.181ab: yady abhēdō na mithyātvam, bhēdaś cēt syāt svarūpataḥ
ŚlōVā.PAS.181cd: nādhyārōpaprasaṅgaḥ syād bhrāntyā tv adhyāsakalpanā ||
ŚlōVā.PAS.182ab: śabdēnaiva ca nirdēśō gr̥hītē ’rthē ’vakalpatē
ŚlōVā.PAS.182cd: gaur ity ēva ca nirdēśō vācyatadbuddhivādinām ||
ŚlōVā.PAS.183ab: nirdēśatulyatāyāṁ ca śrōtrā vaktr̥svarūpatā
ŚlōVā.PAS.183cd: śabdajñānapramēyēṣu vijñānasyāvasīyatē ||
ŚlōVā.PAS.184ab: bhrāntihētusamānatvē ’py upāyatvānmatiśrutī
ŚlōVā.PAS.184cd: manyatē ’rthē samadhyastē nārthādhyāsaṁ tayōḥ punaḥ ||
ŚlōVā.PAS.185ab: gōtvē sāsnādimadrūpāṅgādirūpābhidhāyakē
ŚlōVā.PAS.185cd: nirākārōbhayajñānē saṁvittiḥ paramārthataḥ ||
ŚlōVā.PAS.186ab: yadi cābhēdarūpēṇa śabdēnārthaḥ pratīyatē
ŚlōVā.PAS.186cd: ēkarūpatvam akṣādau dēvanādēḥ prasajyatē ||
ŚlōVā.PAS.187ab: syād anakṣanivr̥tyā cēt, na prāk śabdāt pratīyatē
ŚlōVā.PAS.187cd: gavādiṣv api tulyaṁ cēt, nēkarūpasya darśanāt ||
ŚlōVā.PAS.188ab: trayē bibhītakādīnāṁ naikadharmānvayō ’sti hi
ŚlōVā.PAS.188cd: śabdaḥ sādhāraṇas tēṣāṁ jātiśabdād vilakṣaṇaḥ ||
ŚlōVā.PAS.189ab: parasparavibhinnaṁ tu jñāyatē ’trākr̥titrayam
ŚlōVā.PAS.189cd: tadadhyāsē na yujyēta tadrūpasyāvibhāgataḥ ||
ŚlōVā.PAS.190ab: bhinnāḥ syur akṣaśabdāś cēt, nārthē saṁśayadarśanāt
ŚlōVā.PAS.190cd: na sāmānyād r̥tē sa syād, rūpābhēdaś ca gamyatē ||
ŚlōVā.PAS.191ab: bhavatyādau ca bhinnē ’pi nāmākhyātatvasaṁjñayā
ŚlōVā.PAS.191cd: rūpaikatvēna cādhyāsē tulyārthatvaṁ prasajyatē ||
ŚlōVā.PAS.192ab: śabdaniṣpattyabhēdāc ca tiṅantārthasya sādhyatā
ŚlōVā.PAS.192cd: katham, kathaṁ ca mūrtārthō vācakē mūrtivarjitē ||
ŚlōVā.PAS.193ab: gavāśvaśuklaśabdādēr vācyarūpānapēkṣaṇē
ŚlōVā.PAS.193cd: vācakatvavyavasthānaṁ kathaṁ jātiguṇādiṣu ||
ŚlōVā.PAS.194ab: vr̥kṣaplakṣādiśabdānāṁ tulyē bhēdē ghaṭādibhiḥ
ŚlōVā.PAS.194cd: viśēṣaṇaviśēṣyatvaṁ katham arthānapēkṣayā ||
ŚlōVā.PAS.195ab: sāmānādhikaraṇyaṁ ca na syad vācakabuddhivat
ŚlōVā.PAS.195cd: ēkatra cōpasaṁhārō na buddhyōr nirvikalpakē ||
ŚlōVā.PAS.196ab: vastumātrē sa cēd ēvaṁ sarvēṣām ēkavācyatā
ŚlōVā.PAS.196cd: bhavēd gavādiśabdānāṁ sarvair vastu hi gamyatē ||
ŚlōVā.PAS.197ab: na cāsādhāraṇē bhēdē nīlōtpalam itīṣyatē
ŚlōVā.PAS.197cd: na hi śabdapravr̥ttiḥ syād anyatrānyatra cēṣyatē ||
ŚlōVā.PAS.198ab: na ca nīlōtpalaṁ nāma vastvēkaṁ kiñ cid iṣyatē
ŚlōVā.PAS.198cd: śabdārthayōr yatō bhēdō gamyatē ’vayavānugaḥ ||
ŚlōVā.PAS.199ab: śabdadvayasya cādhyāsaḥ paryāyēṣv api dr̥śyatē
ŚlōVā.PAS.199cd: ēkādhikaraṇās tēna syus tē nīlōtpalādivat ||
ŚlōVā.PAS.200ab: na cānavagatē pūrvaṁ padam arthē prayujyatē
ŚlōVā.PAS.200cd: tatra sambandhavēlāyāṁ kīdr̥śō ’rthaḥ pratīyatē ||
ŚlōVā.PAS.201ab: tadānīṁ nārtharūpē hi śabdarūpasya sambhavaḥ
ŚlōVā.PAS.201cd: na cāsādhāraṇāṁśēna sambandhānugamaḥ kva cit ||
ŚlōVā.PAS.202ab: tatra pūrvānapēkṣatvē yadyātmādhyāsaśaktatā
ŚlōVā.PAS.202cd: śabdasya prathamē ’pi syāc chravaṇē ’dhyastarūpatā ||
ŚlōVā.PAS.203ab: mama vācyānabhijñatvān na bhavēt smaraṇaṁ tataḥ
ŚlōVā.PAS.203cd: bhavatas tv artharūpasya vācakēṣv api darśanāt ||
ŚlōVā.PAS.204ab: yathā tv ajñātaśabdānāṁ vācyē taddhīr na jāyatē
ŚlōVā.PAS.204cd: tathaivājñātavācyānām upalabdhē ’pi vācakē ||
ŚlōVā.PAS.205ab: tasmān nātīva vācyānāṁ vācakādhīnatā bhavēt
ŚlōVā.PAS.205cd: smārakatvāc ca tēṣv ēva pāratantryaṁ pratīyatē ||
ŚlōVā.PAS.206ab: tēna sambandhavēlāyām arthātmā yō ’vasīyatē
ŚlōVā.PAS.206cd: śabdād api sa ēvēti nārtharūpaṁ praṇaśyati ||
ŚlōVā.PAS.207ab: pravr̥ttau vā nivr̥ttau vā yāṁ śabdaḥ kurutē matim
ŚlōVā.PAS.207cd: tādātmyaṁ tasya śabdasya na kathañ cit pratīyatē ||
ŚlōVā.PAS.208ab: karahastādiśabdēbhyaḥ śabdarūpasya bhēdataḥ
ŚlōVā.PAS.208cd: bhinnō ’rthaḥ sampratīyēta tadadhyārōpakalpanē ||
ŚlōVā.PAS.209ab: ātmādhyāsas tu sādr̥śyād uparāgāc ca dr̥śyatē
ŚlōVā.PAS.209cd: na tāvad arthasādr̥śyaṁ śabdasyēha pratīyatē ||
ŚlōVā.PAS.210ab: na cānurāgaḥ śabdēna bhinnadēśasya yujyatē
ŚlōVā.PAS.210cd: dūrasthapratibimbaṁ ca nārūpasya pratīyatē ||
ŚlōVā.PAS.211ab: śabdasarvagatatvēna yadyarthaprāptir ucyatē
ŚlōVā.PAS.211cd: sarvārthānāṁ bhavēc chabdaiḥ sarvair ēvānurañjanam ||
ŚlōVā.PAS.212ab: na ca bhinnēndriyagrāhyaṁ kiñ cid asty anurāgakr̥t
ŚlōVā.PAS.212cd: na hi lākṣānuraktē ’pi sphaṭikē dhīs tvagādibhiḥ ||
ŚlōVā.PAS.213ab: anumānāgamau mithyā syātāmadhyāsakalpanē
ŚlōVā.PAS.213cd: nirūpaṇasya mithyātvāt sarvābhāvaḥ prasajyatē ||
ŚlōVā.PAS.214ab: tathās tv iti yadi brūyāt, mithyā svavacanē sati
ŚlōVā.PAS.214cd: katham ēvaṁ vadēd arthō nānr̥tād dhi pratīyatē ||
ŚlōVā.PAS.215ab: śūnyavādōttarāccāpi yathārthaṁ buddhiśabdayōḥ
ŚlōVā.PAS.215cd: pravr̥ttir na tu tat tantram artharūpaṁ kadā cana ||
ŚlōVā.PAS.216ab: tasmāt prāg api yē śabdād bhirnnaikatvādibuddhibhiḥ
ŚlōVā.PAS.216cd: gr̥hyantē sarvadā tēṣāṁ paramārthastitā bhavēt ||
ŚlōVā.PAS.217ab: śabdābhyupāyakē ’py arthē tadabhāvē ca yady api
ŚlōVā.PAS.217cd: arthabuddhir na jāyēta nārthē rūpaṁ praṇaśyati ||
ŚlōVā.PAS.218ab: cakṣurādēr abhāvē hi rūpādyātmā na gr̥hyatē
ŚlōVā.PAS.218cd: svarūpanāśō rūpādēs tāvanmātrēṇa nēṣyatē ||
ŚlōVā.PAS.219ab: sambandhasya ca nityatvān nārēthasya syād arūpatā
ŚlōVā.PAS.219cd: yugapanna hi sarvēṣām anyākārārthavēdanam ||
ŚlōVā.PAS.220ab: tadākārē ’pi tadvac cēd, dvayē sati parīkṣyatām
ŚlōVā.PAS.220cd: kiṁ nv arthasyātathābhāvō grahītuḥ kiṁ nv aśaktatā ||
ŚlōVā.PAS.221ab: sadasadbhāvayōr arthē virōdhitvād asambhavaḥ
ŚlōVā.PAS.221cd: grahītr̥bhēdāc chaktatvam aśaktatvaṁ ca yujyatē ||
ŚlōVā.PAS.222ab: yathāndhānandhayōḥ pārśvē rūpasyēty abhidhāsyatē
ŚlōVā.PAS.222cd: tēnārthē dhvanyupāyasya tadhīrnānyasya jāyatē ||
ŚlōVā.PAS.223ab: dēvadattādiśabdē tu sambandhādyatvadarśanāt
ŚlōVā.PAS.223cd: arthasyānityatāyāṁ ca tādrūpyasyāpy anityatā ||
ŚlōVā.PAS.224ab: tatrāpy autpattikī śaktis tadrūpapratyayaṁ prati
ŚlōVā.PAS.224cd: grāhyagrāhakayōr iṣṭā niyōgasya tv anityatā ||
ŚlōVā.PAS.225ab: tatra sarvair atādrūpyaṁ prāṅniyōgāt pratīyatē
ŚlōVā.PAS.225cd: tēnēṣṭam ēva mithyātvaṁ kaiś cid adhyāsakalpanē ||
ŚlōVā.PAS.226ab: yadā tu yādr̥śaḥ piṇḍaḥ pūrvaṁ śabdāt pratīyatē
ŚlōVā.PAS.226cd: tādr̥śasmaraṇē hētuḥ śabdas tatra yathārthatā ||
ŚlōVā.PAS.227ab: niyōgāt paratō vāpi śabdēna vyajyatām iyam
ŚlōVā.PAS.227cd: tadgrāhyaśaktir arthasya, pārarūpyaṁ na tāvatā ||
ŚlōVā.PAS.228ab: sarvākāraparicchēdyaśaktē ’rthē vācakē ’pi vā
ŚlōVā.PAS.228cd: sarvākārārthavijñānasamarthē niyamaḥ kr̥taḥ ||
ŚlōVā.PAS.229ab: tatra śabdārthasambandhaṁ pramātuḥ smaratō ’pi yā
ŚlōVā.PAS.229cd: buddhiḥ pūrvagr̥hītārthasandhānād upajāyatē ||
ŚlōVā.PAS.230ab: cakṣuṣā sannikr̥ṣṭē ’rthē nāpratyakṣam asau bhavēt
ŚlōVā.PAS.230cd: viviktā ēva tē ’py arthāḥ smr̥tipratyakṣagōcarāḥ ||
ŚlōVā.PAS.231ab: smaryētē śabdasambandhau mā bhūt pratyakṣatā tayōḥ
ŚlōVā.PAS.231cd: tadapratyakṣabhāvēna na tv arthasyāpi vāryatē ||
ŚlōVā.PAS.232ab: gr̥hītam api gōtvādi smr̥tispr̥ṣṭaṁ ca yady api
ŚlōVā.PAS.232cd: tathāpi vyatirēkēṇ apūrvabōdhāt pratīyatē ||
ŚlōVā.PAS.233ab: vyaktikālādibhēdēna tatrāsty avasarō mitēḥ
ŚlōVā.PAS.233cd: yaḥ pūrvāvagatō ’ṁśō ’tra sa na nāma pramīyatē ||
ŚlōVā.PAS.234ab: idānīn tanam astitvaṁ na hi pūrvadhiyā gatam
ŚlōVā.PAS.234cd: na hi smaraṇatō yatprāk tat pratyakṣam itīdr̥śam ||
ŚlōVā.PAS.235ab: vacanaṁ rājakīyaṁ vā vaidikaṁ vāpi vidyatē
ŚlōVā.PAS.235cd: na cāpi smaraṇāt paścād indriyasya pravartanam ||
ŚlōVā.PAS.236ab: vāryatē kēna cin nātastat tadānīṁ praduṣyati
ŚlōVā.PAS.236cd: tēnēndriyārthasambandhāt prāgūrdhvaṁ vāpi yatsmr̥tēḥ ||
ŚlōVā.PAS.237ab: vijñānaṁ jāyatē sarvaṁ pratyakṣam iti gamyatām
ŚlōVā.PAS.237cd: vimanaskā yadā kē cit sambaddham api cēndriyaiḥ ||
ŚlōVā.PAS.238ab: na budhyantē tathā cānyē sādr̥śyādivimōhitāḥ
ŚlōVā.PAS.238cd: tatra yō ’rthaṁ vivēkēna kauśalāt sadr̥śēṣv api ||
ŚlōVā.PAS.239ab: sūkṣmaṁ vāpi prapadyēta tasya bhrāntirnaṁ tāvatā
ŚlōVā.PAS.239cd: yathā ṣaḍjādibhēdēna gānē laukikavaidikē ||
ŚlōVā.PAS.240ab: vivēkēnāvagacchanti yēṣāṁ tatsaṁskr̥tā matiḥ
ŚlōVā.PAS.240cd: gānamātraṁ vijānanti tatrānadhikr̥tās tu yē ||
ŚlōVā.PAS.241ab: tadajñānān na mithyātvaṁ vaktuṁ śakyaṁ vivēkinām
ŚlōVā.PAS.241cd: tē hi ṣaḍjādiśabdēbhyō vināpy ēṣaṁ viviktatām ||
ŚlōVā.PAS.242ab: yathāvadadhigacchanti, tadvad gōtvādivas tv api
ŚlōVā.PAS.242cd: saṅkīrṇam arthamātraṁ tu budhyantē ’bhyāsarvajitāḥ ||
ŚlōVā.PAS.243ab: vivēkaṁ pratipadyantē yē śabdasmr̥tisaṁskr̥tāḥ
ŚlōVā.PAS.243cd: yathā rūpādimatyarthē yasyaivāsti yadindriyam ||
ŚlōVā.PAS.244ab: sa tanmātraṁ gr̥hītvānyan na gr̥hṇātyanumānataḥ
ŚlōVā.PAS.244cd: tathā vivēkahētūnāṁ yadā yaṁ pratipadyatē ||
ŚlōVā.PAS.245ab: tadupēyē tadā jñānaṁ vartatē tadanugrahāt
ŚlōVā.PAS.245cd: tēna yāvat pramātṇāṁ vivēkōpāyadarśanam ||
ŚlōVā.PAS.246ab: na syāt tāvad bhavēt tēṣāṁ vijñānaṁ nirvikalpakam
ŚlōVā.PAS.246cd: tasmād yatra prakalpyēta vastu vastvantarātmanā ||
ŚlōVā.PAS.247ab: pramāṇābhāsatā tatra na svadharmavikalpanē
ŚlōVā.PAS.247cd: pratyakṣatvam ataḥ siddhaṁ sāmānyasya tathaiva ca ||
ŚlōVā.PAS.248ab: sambandhasyēti tat pūrvam anumānādi jāyatē
ŚlōVā.PAS.248cd: sarvaṁ cāpy anumānādi pratyakṣē nirvikalpakē ||
ŚlōVā.PAS.249ab: na pravartata ity ētadanumānē ’bhidhāsyatē
ŚlōVā.PAS.249cd: nanv ēvaṁ sati yāpy agnēr dūrād apy auṣṇyakalpanā ||
ŚlōVā.PAS.250ab: sāpi pratyakṣam ēva syād yathā gōtvādibuddhayaḥ
ŚlōVā.PAS.250cd: pratyāsannataraṁ gōtvaṁ pratyakṣatvēna sammatam ||
ŚlōVā.PAS.251ab: vijñānaṁ nānyad astīti pratyakṣam idam ēva naḥ
ŚlōVā.PAS.251cd: tatrāpy akṣair asambandhaṁ manvānasyōpajāyatē ||
ŚlōVā.PAS.252ab: yadā buddhiḥ, tadā naiva pratyakṣatvēna kalpyatē
ŚlōVā.PAS.252cd: sparśanēna tu sambandhē pratyakṣatvēna jāyatē ||
ŚlōVā.PAS.253ab: tasmād yadindriyaṁ yasya grāhakatvēna kalpitam
ŚlōVā.PAS.253cd: tēnaiva sati sambandhē pratyakṣaṁ nānyathā bhavēt ||
ŚlōVā.PAS.254ab: ēvaṁ samānē ’pi vikalpamārgē yatrākṣasambandhaphalānusāraḥ
ŚlōVā.PAS.254cd: pratyakṣatā tasya tathā ca lōkē vināpyadō lakṣaṇataḥ prasiddham ||


---------------------------------------------------------------------
[autpattikasūtra vr̥ttikāragrantha (VKG)]

ŚlōVā.VKG.1ab: pratyakṣādau niṣiddhē ’pi nanu lōkaprasiddhitaḥ
ŚlōVā.VKG.1cd: dharmādharmau pramāsyētē brāhmaṇādivivēkavat ||
ŚlōVā.VKG.2ab: dhārmikādhārmikatvābhyāṁ pīḍānugrahakāriṇau
ŚlōVā.VKG.2cd: prasiddhau hi, tathā cāha pārāśaryō ’tra vastuni ||
ŚlōVā.VKG.3ab: idaṁ puṇyam idaṁ pāpam ity ētasmin padadvayē
ŚlōVā.VKG.3cd: ācaṇḍālaṁ manuṣyāṇām alpaṁ śāstraprayōjanam ||
ŚlōVā.VKG.4ab: nirmūlāsambhavād atra pramāṇaiḥ saiva mr̥gyatē
ŚlōVā.VKG.4cd: kutaḥ punaḥ pravr̥ttēti, pratyakṣādi tu vāritam ||
ŚlōVā.VKG.5ab: na caitāni parityajya pr̥thag lōkē pramāṇatā
ŚlōVā.VKG.5cd: saṁsāramōcakādēś ca hiṁsā puṇyatvasammatā ||
ŚlōVā.VKG.6ab: na paścāt puṇyam icchanti kē cid ēvaṁ vigānataḥ
ŚlōVā.VKG.6cd: mlēcchāryāṇāṁ prasiddhatvaṁ na dharmasyōpapadyatē ||
ŚlōVā.VKG.7ab: na cāryāṇāṁ viśēṣō ’sti yāvacchāstram anāśritam
ŚlōVā.VKG.7cd: tanmūlārthaprasiddhis tu tatprāmāṇyē sthitē bhavēt ||
ŚlōVā.VKG.8ab: tasmād abhāvaktrasthau dharmādarmau na śknuyāt
ŚlōVā.VKG.8cd: cōdanā cēt samuddhartuṁ grastau tēnaiva paśyatām ||
ŚlōVā.VKG.9ab: upadēśō hi bhavati jñānaṁ tasyēti yōjyatē
ŚlōVā.VKG.9cd: jñāyatē yēna tajjñānam ēkādhikaraṇatvataḥ ||
ŚlōVā.VKG.10ab: autpattikagirā dōṣaḥ kāraṇasya nivāryatē
ŚlōVā.VKG.10cd: abādhō ’nyatirēkēṇa, svatas tēna pramāṇatā ||
ŚlōVā.VKG.11ab: sarvasyānupalabdhē ’rthē prāmāṇyaṁ smr̥tir anyathā
ŚlōVā.VKG.11cd: cōdanā cōpadēśaś ca vidhiś caikārthavācinaḥ ||
ŚlōVā.VKG.12ab: vākyāntarē samarthē ’pi kimarthaṁ vidhir āśritaḥ
ŚlōVā.VKG.12cd: sādhyasādhanasambandhaḥ sarvākhyātēṣu vidyatē ||
ŚlōVā.VKG.13ab: sarvavākyēṣu cākhyātaṁ tēnākāṅkṣānivartanāt
ŚlōVā.VKG.13cd: pravr̥ttisiddhir icchātaḥ, pratiṣēdhāt tu varjanam ||
ŚlōVā.VKG.14ab: vidhāvanāśritē sādhyaḥ puruṣārthō na labhyatē
ŚlōVā.VKG.14cd: śrutasvargādibādhēna dhātvarthaḥ sādhyatāṁ vrajēt ||
ŚlōVā.VKG.15ab: vidhau tu tam atikramya svargādēḥ sādhyatēṣyatē
ŚlōVā.VKG.15cd: tatsādhanasya dharmatvam ēvaṁ sati ca labhyatē ||
ŚlōVā.VKG.16ab: svapratyayāntarāpēkṣā syād anāptanarōktiṣu
ŚlōVā.VKG.16cd: āptōktiṣu narāpēkṣā nōbhayaṁ cōdanāsu naḥ ||
ŚlōVā.VKG.17ab: ādiśabdō makārāntaḥ luki klēśēna saṅgatiḥ
ŚlōVā.VKG.17cd: nañadhyāhriyatē sūtrē, saṅkarāt paricōdanā ||
ŚlōVā.VKG.18ab: pramāṇalakṣaṇājñānād vyabhicārāt parīkṣaṇam
ŚlōVā.VKG.18cd: naitat pratyakṣam ityēvamaparīkṣōpasaṁhr̥tā ||
ŚlōVā.VKG.19ab: tatrānyasyāyathārthatvaṁ pratyakṣē tu yathārthatā
ŚlōVā.VKG.19cd: yadābhāsaṁ hi vijñānaṁ tatsaṁyōgē tad iṣyatē ||
ŚlōVā.VKG.20ab: sampūrṇaṁ lakṣaṇaṁ hy ētat, tatsatōr vyatyayaḥ kr̥taḥ
ŚlōVā.VKG.20cd: śōbhanārthas tu sacchabdaḥ, yad vākhyāhārakalpanā ||
ŚlōVā.VKG.21ab: arthāpattyētarēṣāṁ ca pratyakṣābhāsalakṣaṇam
ŚlōVā.VKG.21cd: bādhakajñānalābhō hi pūrvābādhē na sambhavēt ||
ŚlōVā.VKG.22ab: sa cāstīti, avabōdhatvē sati nānyōnyasaṁśrayam
ŚlōVā.VKG.22cd: na cānāgatabādhē ca pūrvēṇātmā hi labhyatē ||
ŚlōVā.VKG.23ab: nimittadōṣabōdhēna paścād yatrāpy abādhanam
ŚlōVā.VKG.23cd: bhavaty ēva hi tatrāpi narāntaraviparyayaḥ ||
ŚlōVā.VKG.24ab: sarvēṣāṁ sarvadā yatra dhīḥ syāt tatra na bādhanam
ŚlōVā.VKG.24cd: na hi kāraṇaduṣṭatvabuddhis tatra balīyasī ||
ŚlōVā.VKG.25ab: jātyādiṣu yadā jātā buddhiḥ paścād asambhavāt
ŚlōVā.VKG.25cd: nāśyatē yuktibhis tatra vyaktam anyōnyasaṁśrayam ||
ŚlōVā.VKG.26ab: svataḥ prāmāṇyataś cātra nirṇayō ’stitvabōdhanāt
ŚlōVā.VKG.26cd: tadrūpapratyayōtpattēs tadasadvādinām api ||


---------------------------------------------------------------------
[autpattikasūtra nirālambanavāda (NAV)]

ŚlōVā.NAV.1ab: pramāṇatvāpramāṇatvē puṇyapāpādi tatphalam
ŚlōVā.NAV.1cd: vidhyarthavādamantrārthanāmadhēyādikalpanā ||
ŚlōVā.NAV.2ab: sarvēṣu lakṣaṇēṣv ēvaṁ svapramāṇagaṇaiḥ sthitiḥ
ŚlōVā.NAV.2cd: vacanavyaktibhēdēna pūrvasiddhāntapakṣatā ||
ŚlōVā.NAV.3ab: karmabhyaḥ phalasambandhaḥ pāralaukyaihalaukikē
ŚlōVā.NAV.3cd: sarvam ityādy ayuktaṁ syād arthaśūnyāsu buddhiṣu ||
ŚlōVā.NAV.4ab: tasmād dharmārthibhiḥ pūrvaṁ pramāṇair lōkasammataiḥ
ŚlōVā.NAV.4cd: arthasya sadasadbhāvē yatnaḥ kāryaḥ kriyāṁ prati ||
ŚlōVā.NAV.5ab: yadā saṁvr̥tisatyēna sarvam ētat prakalpyatē
ŚlōVā.NAV.5cd: jñānamātrē ’pi kasmād vō vr̥thāgrahō ’rthakalpanē ||
ŚlōVā.NAV.6ab: saṁvr̥tēr na tu satyatvaṁ satyabhēdaḥ kutō ’nvayam
ŚlōVā.NAV.6cd: satyā cēt saṁvr̥tiḥ kēyaṁ mr̥ṣā cēt satyatā katham ||
ŚlōVā.NAV.7ab: satyatvaṁ na ca sāmānyaṁ mr̥ṣārthaparamārthayōḥ
ŚlōVā.NAV.7cd: virōdhāt, na hi vr̥kṣatvaṁ sāmānyaṁ vr̥kṣasiṁhayōḥ ||
ŚlōVā.NAV.8ab: tulyārthatvē ’pi tēnaiṣāṁ mithyāsaṁvr̥tiśabdayōḥ
ŚlōVā.NAV.8cd: vañcanārtha upanyāsō lālāvaktrāsavādivat ||
ŚlōVā.NAV.9ab: nāstikyaparihārār̥thaṁ saṁvr̥tiḥ kalpanēti ca
ŚlōVā.NAV.9cd: kalpanāpi tv abhinnasya naiva nirvastukē bhavēt ||
ŚlōVā.NAV.10ab: tasmād yan nāsti nāsty ēva, yat tv asti paramārthataḥ
ŚlōVā.NAV.10cd: tat satyam anyanmithyēti, na satyadvayakalpanā ||
ŚlōVā.NAV.11ab: svapnādibhōgavac cāpi yōpabhōgatvakalpanā
ŚlōVā.NAV.11cd: tannivr̥ttyartham ēvēha paramārthē kaś cit pravartatē ||
ŚlōVā.NAV.12ab: na hi svapnasukhādyarthaṁ dharmē kaś cit pravartatē
ŚlōVā.NAV.12cd: yādr̥cchikatvāt svapnasya tūṣṇīmāsyēta paṇḍitaiḥ ||
ŚlōVā.NAV.13ab: paramār̥thaphalāvāptim icchadbhis tēna yatnataḥ
ŚlōVā.NAV.13cd: pratipattir vidhātavyā yuktibhir bāhyavastuṣu ||
ŚlōVā.NAV.14ab: tatrārthaśūnyaṁ vijñānaṁ yōgācārāḥ samāśritāḥ
ŚlōVā.NAV.14cd: tasyāpy abhāvam icchanti yē mādhyamikavādinaḥ ||
ŚlōVā.NAV.15ab: tatra bāhyārthaśūnyatvaṁ tulyaṁ tāvad dvayōr api
ŚlōVā.NAV.15cd: nivr̥ttyāsya tatō jñānē tadvat saṁvr̥tikalpanā ||
ŚlōVā.NAV.16ab: tasmāt sādhāraṇatvēna tanmūlatvēna cāpy ayam
ŚlōVā.NAV.16cd: bāhyārthasadasadbhāvē yatnō bhāṣyakr̥tā kr̥tāḥ ||
ŚlōVā.NAV.17ab: bāhyārthāpahnavē ’dvaitam ēkārthasya parīkṣaṇāt
ŚlōVā.NAV.17cd: pramāṇam āśritaś caikas tatrāstāṁ yaḥ pramēyataḥ ||
ŚlōVā.NAV.18ab: pramāṇasthas tu mūlatvād ihēdānīṁ parīkṣyatē
ŚlōVā.NAV.18cd: prastutaḥ sa dvidhā cātra prathamaṁ tv anumānataḥ ||
ŚlōVā.NAV.19ab: pratyakṣabādhanē cōktē paścāt tacchaktyavēkṣaṇāt
ŚlōVā.NAV.19cd: tatrānumānamāhēdaṁ nanv iti, asya ca saṅgatiḥ ||
ŚlōVā.NAV.20ab: tatsamprayōgajaṁ nāma pratyakṣam iti bhāṣitam
ŚlōVā.NAV.20cd: tatrēndriyārthasambandhabhēdō na paramārthataḥ ||
ŚlōVā.NAV.21ab: kalpitaḥ samprayōgas tu svapnādāv api vidyatē
ŚlōVā.NAV.21cd: tadatadyōgajanyasya vibhāgas tēna durlabhaḥ ||
ŚlōVā.NAV.22ab: mithyātvaṁ yad dvidhaivōktaṁ nāyathēty atra cōcyatē
ŚlōVā.NAV.22cd: sarvasyaiva ca mithyātvē kiṁ viśiṣyābhidhīyatē ||
ŚlōVā.NAV.23ab: stambhādipratyayō mithyā pratyayatvāt tathā hi yaḥ
ŚlōVā.NAV.23cd: pratyayaḥ sa mr̥ṣā dr̥ṣṭaḥ svapnādipratyayō yathā ||
ŚlōVā.NAV.24ab: siddhasādhanabhāvō ’ṁśē dr̥ṣṭāntābhāva ēva ca
ŚlōVā.NAV.24cd: mā bhūtām ēvaśabdaś ca vyārthō ’śēṣaprasādhanē ||
ŚlōVā.NAV.25ab: sarva ēvēti tēnātra jāgradbuddhiparigrahaḥ
ŚlōVā.NAV.25cd: svāṁśābhyupagamāc cāpi bāhyagrāhyanivāraṇam ||
ŚlōVā.NAV.26ab: pratyayasyēti sādhyāṁśavyāptahētunidarśanam
ŚlōVā.NAV.26cd: hētuś cōpanyēnātra jāgratō ’pīti darśataḥ ||
ŚlōVā.NAV.27ab: vipakṣābhāvataś cātra vyatirēkō na kathyatē
ŚlōVā.NAV.27cd: sāmānyasya ca hētutvāt kasmāt pakṣaikadēśatā ||
ŚlōVā.NAV.28ab: jāgrajjñānē viśēṣō ’yaṁ yataḥ supariniścayaḥ
ŚlōVā.NAV.28cd: bāhyālambanasambandhō na prasiddhaḥ paraṁ prati ||
ŚlōVā.NAV.29ab: tasmād yad bhāṣyakārēṇa dattam uttam atra tu
ŚlōVā.NAV.29cd: vikalpasamatā vā syād vaidharmyasamatāpi vā ||
ŚlōVā.NAV.30ab: dr̥ṣṭatvāt pūrvapakṣasya jātyukti kaiś cid āśritā
ŚlōVā.NAV.30cd: pratijñādōṣam ēvāhuḥ kē cit pratyakṣabādhanam ||
ŚlōVā.NAV.31ab: śakṣyāmō yadi vispaṣṭaṁ svāṁśagrāhyanivāraṇam
ŚlōVā.NAV.31cd: tadā tē śuddha ēva syāt pakṣō grāhyanivāraṇaḥ ||
ŚlōVā.NAV.32ab: pratyakṣādēś ca viṣayō bāhya ēvāvatiṣṭhatē
ŚlōVā.NAV.32cd: tanniṣēdhakr̥tas tasya tair bhavēt pakṣabādhanam ||
ŚlōVā.NAV.33ab: suniścayēna caitēṣāṁ bādhakapratyayād r̥tē
ŚlōVā.NAV.33cd: pramāṇābhāsatā nāstīty ētasmāt katyatē balam ||
ŚlōVā.NAV.34ab: duṣṭajñānagr̥hītāpratiṣēdhō hi yujyatē
ŚlōVā.NAV.34cd: gr̥hītamātrabādhē tu svapakṣō ’pi na sidhyati ||
ŚlōVā.NAV.35ab: agrāhyatvāc ca bhēdēna viśēṣaṇaviśēṣyayōḥ
ŚlōVā.NAV.35cd: aprasiddhōbhayatvaṁ vā vācyam anyatarasya vā ||
ŚlōVā.NAV.36ab: vaktr̥śrōtrōś ca yajjñānaṁ viśēṣaṇviśēṣyayōḥ
ŚlōVā.NAV.36cd: tannirālambanatvēna svavāgbādhō dvyōr api ||
ŚlōVā.NAV.37ab: sambhavō na ca bhēdasya viśēṣaṇaviśēṣyayōḥ
ŚlōVā.NAV.37cd: tasmān nirūpaṇaṁ nāsti pratijñārthasya śōbhanam ||
ŚlōVā.NAV.38ab: nirālambanatā nāma na kiñ cid vastu gamyatē
ŚlōVā.NAV.38cd: tēna yadvyatirēkādau praśnō naivōpapadyatē ||
ŚlōVā.NAV.39ab: yady avastu kathaṁ tv asmāṁs tvaṁ bōdhayitum icchasi
ŚlōVā.NAV.39cd: budhyasē vā svabuddhyā tvam, kalpitā tv atha sādhyatē ||
ŚlōVā.NAV.40ab: asataḥ kalpanā kīdr̥k, k.lptau vastu prasajyatē
ŚlōVā.NAV.40cd: katham iṣṭam abhāvē cēd, vastu sō ’pīti vakṣyatē ||
ŚlōVā.NAV.41ab: tathā pratyaya ity ēṣa karma bhāvādi vā bhavēt
ŚlōVā.NAV.41cd: bhāvādiṣu virōdhaḥ syāt karma cēt siddhasādhanam ||
ŚlōVā.NAV.42ab: pratyāyyasya hi rūpādēr nirālambanatēṣyatē
ŚlōVā.NAV.42cd: avijñānātmakatvēna kiñ cin nālambatē hy asau ||
ŚlōVā.NAV.43ab: kartr̥tvē karaṇatvē vā pakṣatvaṁ śabdayōr api
ŚlōVā.NAV.43cd: tannirālambanatvēna pakṣābhāvaḥ prasajyatē ||
ŚlōVā.NAV.44ab: pratyāyyēna ca bhinnēna vinā kartrādyasambhavaḥ
ŚlōVā.NAV.44cd: pratyayē tannimittē vā bādhaḥ svavacanēna tē ||
ŚlōVā.NAV.45ab: athāpi rūḍhirūpēṇa pratyayaḥ syāt tathāpi tu
ŚlōVā.NAV.45cd: grāhakaṁ vastu siddhaṁ naḥ pratyayō ’nyasya vastunaḥ ||
ŚlōVā.NAV.46ab: tam abhyupētya pakṣaś cēd abhyupētaṁ virudhyatē
ŚlōVā.NAV.46cd: viśēṣyasyāprasiddhaś ca tava, asmākam atādr̥śē ||
ŚlōVā.NAV.47ab: ātmadharmasvatantratvakalpanē ’pi tathā bhavēt
ŚlōVā.NAV.47cd: na ca pratyayamātratvaṁ kiñ cid asty anirūpaṇāt ||
ŚlōVā.NAV.48ab: śabdārthamātrarūpēṇa yathānyēṣāṁ nirūpaṇam
ŚlōVā.NAV.48cd: tathā ca bhavatō na syād vācyabhēdamanicchataḥ ||
ŚlōVā.NAV.49ab: nirālambanatā cāpi sarvathā yadi sādhyatē
ŚlōVā.NAV.49cd: viśēṣaṇāprasiddhiś ca dr̥ṣṭāntaś ca na vidyatē ||
ŚlōVā.NAV.50ab: kēna cic cēt prakārēṇa nirālambanatōcyatē
ŚlōVā.NAV.50cd: rasajñānasya rūpādiśūnyatvāt siddhasādhanam ||
ŚlōVā.NAV.51ab: atha buddhir yadākārā tadālambanavāraṇam
ŚlōVā.NAV.51cd: svākārasyābhyupētatvāt tadabhāvō virudhyatē ||
ŚlōVā.NAV.52ab: bāhyānālambanatvē ’pi bāhya ity agrahō yadi
ŚlōVā.NAV.52cd: stambhādau naiva tadbuddhir ityēvaṁ siddhasādhanam ||
ŚlōVā.NAV.53ab: atha stambhādirūpēṇa nirālambanatōcyatē
ŚlōVā.NAV.53cd: saṁvēdanasya dr̥ṣṭatvāt tadvirōdhaḥ prasajyatē ||
ŚlōVā.NAV.54ab: dvicandrādiṣu tulyaś cēt, nēndriyāprāptitō hi naḥ
ŚlōVā.NAV.54cd: tatrānālambanōktiḥ syān nārthasaṁvittyabhāvataḥ ||
ŚlōVā.NAV.55ab: sarvatrārthēndriyāṇāṁ naḥ saṁyōgasadasattayā
ŚlōVā.NAV.55cd: saṁvittau vidyamānāyāṁ sadasadgrāhikā sthitiḥ ||
ŚlōVā.NAV.56ab: bhavatas tv indriyādīnām abhāvād grahaṇād r̥tē
ŚlōVā.NAV.56cd: nālambanasya hētuḥ syān niṣēdhō ’tō na yujyatē ||
ŚlōVā.NAV.57ab: bahirbhāvāprasiddhatvāt tēnānālambanā matiḥ
ŚlōVā.NAV.57cd: kathañ cit sādhyatē naiṣa pakṣō hi jñāyatē tadā ||
ŚlōVā.NAV.58ab: yathānyabōdhanāśaktēr nāprasiddhē viśēṣaṇē
ŚlōVā.NAV.58cd: pakṣasiddhis tathaiva syād viśēṣaṇaviśēṣaṇē ||
ŚlōVā.NAV.59ab: nāprasiddhē padārthē hi vākyārthaḥ sampratīyatē
ŚlōVā.NAV.59cd: tatpūrvakatvāt pakṣaś ca vākyārthaḥ sthāpayiṣyatē ||
ŚlōVā.NAV.60ab: paryudāsē niṣēdhē vā vyatiriktasya vastunaḥ
ŚlōVā.NAV.60cd: pramēyatvādyabhēdēna jagataḥ siddhasādhanam ||
ŚlōVā.NAV.61ab: yadi cātyantabhēdēna nirālambanatōcyatē
ŚlōVā.NAV.61cd: kathañ cic cēd virudhyēta prākpakṣaḥ kalpitēna ||
ŚlōVā.NAV.62ab: vastvādyākārataś cāpi dhīr nirālambanēṣyatē
ŚlōVā.NAV.62cd: grāhakāc cēd abhinnatvaṁ śaktibhēdō virudhyatē ||
ŚlōVā.NAV.63ab: nirālambanabuddhēś ca yady utpattiḥ prasādhyatē
ŚlōVā.NAV.63cd: dr̥ṣṭatvāt sēṣyatē ’smābhir bāhyagrāhyavivarjitā ||
ŚlōVā.NAV.64ab: samyaktvaṁ punar ētasyās tvaṁ nēcchasi kathañ cana
ŚlōVā.NAV.64cd: ātmāṁśē ’vasitā hy ēṣā mr̥gatr̥ṣṇādibuddhivat ||
ŚlōVā.NAV.65ab: caitrādipratyayānāṁ ca nirālambanatā yadi
ŚlōVā.NAV.65cd: dharmabhūtā na gr̥hyēta sādhanōtthitayā dhiyā ||
ŚlōVā.NAV.66ab: tatō viṣayanānātvāt pratiyōgyanirākr̥tā
ŚlōVā.NAV.66cd: rūpāt sālambanaprāptiḥ satī kēna nivāryatē ||
ŚlōVā.NAV.67ab: yadi pratyayaśabdō ’pi pratyayatvēna gr̥hyatē
ŚlōVā.NAV.67cd: saṁvittyālambanatvaṁ ca vāryatē, siddhasādhanam ||
ŚlōVā.NAV.68ab: buddhyutpādanaśaktiś cēd vāryā sādhayaṁ na sidhyati
ŚlōVā.NAV.68cd: sādhanasya prayōgō ’tra bōdhakatvād vinā na tē ||
ŚlōVā.NAV.69ab: na cābhidhāstyasambandhād r̥tē bhēdāc ca nāsty asau
ŚlōVā.NAV.69cd: na cāsau tadgataṁ bhēdaṁ bōdhayantya dhiyā vinā ||
ŚlōVā.NAV.70ab: prāśnikair agr̥hītē ca vākyasyāvayavē pr̥thak
ŚlōVā.NAV.70cd: pakṣē hētau ca dr̥ṣṭāntē vādini prativādini ||
ŚlōVā.NAV.71ab: sādhanasyāprayōgaḥ syād abhyupētyōcyatē yadi
ŚlōVā.NAV.71cd: pūrvābhyupagamēnaiva pratijñā bādhyatē tataḥ ||
ŚlōVā.NAV.72ab: dharmādharmādibhēdē ca nāsiddhē paramārthataḥ
ŚlōVā.NAV.72cd: śiṣyātmanōś ca dharmādēr upadēśō ’vakalpatē ||
ŚlōVā.NAV.73ab: tadanuṣṭhānatō buddhēr iṣṭō bhēdaḥ, sphuṭaṁ ca taiḥ
ŚlōVā.NAV.73cd: sūtrāntarē ’bhyupētatvād bhavēd āgamabādhanam ||
ŚlōVā.NAV.74ab: sarvalōkaprasiddhyā ca pakṣabādhō ’tra tē dhruvam
ŚlōVā.NAV.74cd: kr̥tsnasādhanabuddhiś ca yadi mithyēṣyatē tataḥ ||
ŚlōVā.NAV.75ab: sarvābhāvō yathēṣṭaṁ vā nyūnatā vābhidhīyatē
ŚlōVā.NAV.75cd: tēṣāṁ sālambanatvē vā tair anaikāntikō bhavēt ||
ŚlōVā.NAV.76ab: tadanyasya pratijñā cēt, tadanyapratyayō mr̥ṣā
ŚlōVā.NAV.76cd: tanmithyātvaprasaṅgē ca sarvaṁ pūrva na sidhyati ||
ŚlōVā.NAV.77ab: stambhādisādhanajñānabhēdō na hi tathā bhavēt
ŚlōVā.NAV.77cd: yāvad yāvat pratijñēyaṁ tadaṅgasya pratīyatē ||
ŚlōVā.NAV.78ab: tāvat tāvat parēṣāṁ syān mithyātvād anyabādhanam
ŚlōVā.NAV.78cd: viruddhāvyabhicāritvaṁ bādhō vāpy anumānataḥ ||
ŚlōVā.NAV.79ab: itthaṁ sarvēṣu pakṣēṣu vaktavyaṁ pratisādhanam
ŚlōVā.NAV.79cd: bāhyārthālambanā buddhir iti samyak ca dhīr iyam ||
ŚlōVā.NAV.80ab: bādhakāpētabuddhitvād yathā svapnādibādhadhīḥ
ŚlōVā.NAV.80cd: sāpi mithyēti cēd brūyāt, svapnādīnām abādhanāt ||
ŚlōVā.NAV.81ab: tasmāt sādharmyadr̥ṣṭāntō bhavataḥ sādhanē na hi
ŚlōVā.NAV.81cd: vijñānāstitvabhinnatvakṣaṇikatvādidhīs tathā ||
ŚlōVā.NAV.82ab: samyak cēd abhyupēyēta tadānaikāntikō bhavēt
ŚlōVā.NAV.82cd: tanmithyābhyupapattau ca pakṣabādhaḥ prasajyatē ||
ŚlōVā.NAV.83ab: tathā ca baddham uktādivyavasthā na prakalpatē
ŚlōVā.NAV.83cd: tataś ca mōkṣayatnasya vaiphalyaṁ vaḥ prasajyatē ||
ŚlōVā.NAV.84ab: vikalpōtpadyamānā ca jñānāstitvādidhīr yadi
ŚlōVā.NAV.84cd: mr̥ṣēṣṭā na ca dr̥ṣṭātra pramāṇāntaratō gatiḥ ||
ŚlōVā.NAV.85ab: pramāṇābhāvatas tēna jñānāstitvādi durlabham
ŚlōVā.NAV.85cd: sarvaṁ cāpy asmadādīnāṁ mithyā jñānaṁ vikalpanāt ||
ŚlōVā.NAV.86ab: sānnidhyaviprakr̥ṣṭatvē sattvāsattvē ca durlabhē
ŚlōVā.NAV.86cd: mithyājñānāviśēṣē ’pi sāṁkhyādiparivarjanāt ||
ŚlōVā.NAV.87ab: bauddhadarśana ēkasmin pakṣapātō na yujyatē
ŚlōVā.NAV.87cd: mr̥ṣātvaṁ yadi buddhēḥ syād bādhaḥ kiṁ nōpalabhyatē ||
ŚlōVā.NAV.88ab: bādhād vināpi tac cēt syād vyavasthā na prakalpatē
ŚlōVā.NAV.88cd: pratiyōgini dr̥ṣṭē ca jāgrajjñānē mr̥ṣā bhavēt ||
ŚlōVā.NAV.89ab: svapnādibuddhir asmākaṁ tava bhēdō ’pi kiṅkr̥taḥ
ŚlōVā.NAV.89cd: na cānyat pratiyōgyasti jāgrajjñānasya śōbhanam ||
ŚlōVā.NAV.90ab: yaddarśanēna mithyātvaṁ stambhādipratyayō vrajēt
ŚlōVā.NAV.90cd: svapnādipratiyōgitvaṁ sarvalōkaprasiddhitaḥ ||
ŚlōVā.NAV.91ab: tadīyadharmavaidharmyād bādhakapratyayō yathā
ŚlōVā.NAV.91cd: yōgināṁ jāyatē buddhir bādhikā pratiyōginī ||
ŚlōVā.NAV.92ab: jāgratstambhādibuddhīnāṁ tataḥ svapnāditulyatā
ŚlōVā.NAV.92cd: prāptānāṁ tām avasthāṁ ca sarvaprāṇabhr̥tām api ||
ŚlōVā.NAV.93ab: bādhō ’yaṁ bhavitā tēna siddhā sapratiyōgitā
ŚlōVā.NAV.93cd: iha janmani kēṣāñ cin na tāvad upalabhyatē ||
ŚlōVā.NAV.94ab: yōgyavasthāgatānāṁ tu na vidmaḥ kiṁ bhaviṣyati
ŚlōVā.NAV.94cd: yōgināṁ cāsmādīyānāṁ tvaduktapratiyōginī ||
ŚlōVā.NAV.95ab: tvaduktiviparītā vā bādhabuddhir bhaviṣyati
ŚlōVā.NAV.95cd: īdr̥ktvē yōgibuddhīnāṁ dr̥ṣṭāntō na tavāsti ca ||
ŚlōVā.NAV.96ab: dr̥ṣṭāntas tv asmādīnāṁ yō gr̥hītaḥ sa vidyatē
ŚlōVā.NAV.96cd: atha stambhādibuddhīnāṁ vadēt sapratiyōgitām ||
ŚlōVā.NAV.97ab: bādhyatvaṁ cāpi buddhitvān mr̥gatr̥ṣṇādibuddhivat
ŚlōVā.NAV.97cd: iṣṭaṁ sapratiyōgitvaṁ mr̥gatr̥ṣṇādibuddhibhiḥ ||
ŚlōVā.NAV.98ab: tadātmanā ca bādhyatvaṁ grāhyāntaratayāpi ca
ŚlōVā.NAV.98cd: bādhakaiś cāpy anēkāntaḥ, tadanyatvē ca pūrvavat ||
ŚlōVā.NAV.99ab: mithyādhīpratiyōgitvaṁ svapnādāv iva tē bhavēt
ŚlōVā.NAV.99cd: rāgādikṣayayōgitvanimittādhigatis tathā ||
ŚlōVā.NAV.100ab: yāvān viśēṣa iṣṭaś cēt sarvābhāvād viruddhatā
ŚlōVā.NAV.100cd: mahājanasya vā bādhādivānīmbādhabuddhivat ||
ŚlōVā.NAV.101ab: vācyō ’numānabādhō vā yadi vā pratisādhanam
ŚlōVā.NAV.101cd: pūrvasādhanadōṣāś ca sandhēyāḥ, tasya cādhunā ||
ŚlōVā.NAV.102ab: sādhyābhēdād avācyatvād hētōr nōbhayasiddhatā
ŚlōVā.NAV.102cd: pratyayatvaṁ ca, sāmānyaṁ bhinnābhinnaṁ na vidyatē ||
ŚlōVā.NAV.103ab: bhavatō ’tyantabhinnaṁ ca matpakṣē ’pi kathañ cana
ŚlōVā.NAV.103cd: sārūpyānyanivr̥ttī ca nētyētat sādhayiṣyatē ||
ŚlōVā.NAV.104ab: tasmād dhētur na sāmānyam asti siddhaṁ dvayōr api
ŚlōVā.NAV.104cd: viśēṣayōś ca hētutvaṁ pakṣatattulyasaṁsthayōḥ ||
ŚlōVā.NAV.105ab: na syād anvayahīnatvād ataddharmatayāpi ca
ŚlōVā.NAV.105cd: na cārthahīnā tadbuddhir hētutvēna bhaviṣyati ||
ŚlōVā.NAV.106ab: āśrayāsiddhitā cōktā viśēṣyasyāprasiddhitaḥ
ŚlōVā.NAV.106cd: tathā hētōr viruddhatvaṁ dr̥ṣṭāntē sādhyahīnatā ||
ŚlōVā.NAV.107ab: viśēṣaṇāprasiddhatvavikalpēnaiva bōdhitē
ŚlōVā.NAV.107cd: svapnādipratyayē bāhyaṁ sarvathā na hi nēṣyatē ||
ŚlōVā.NAV.108ab: sarvatrālambanaṁ bāhyaṁ dēśakālānyathātmakam
ŚlōVā.NAV.108cd: janmany ēkatra bhinnē vā tathā kālāntarē ’pi vā ||
ŚlōVā.NAV.109ab: taddēśō vānyadēśō vā svapnajñānasya gōcaraḥ
ŚlōVā.NAV.109cd: alātacakrē ’lātaṁ syāc chīghrabhramaṇasaṁskr̥tam ||
ŚlōVā.NAV.110ab: gandharvanagarē ’bhrāṇi pūrvadr̥ṣṭaṁ gr̥hādi ca
ŚlōVā.NAV.110cd: pūrvānubhūtatōyaṁ ca raśmitaptōṣaraṁ tathā ||
ŚlōVā.NAV.111ab: mr̥gatōyasya vijñānē kāraṇatvēna kalpyatē
ŚlōVā.NAV.111cd: dravyāntarē viṣāṇaṁ ca śaśasyātmā ca kāraṇam ||
ŚlōVā.NAV.112ab: śaśaśr̥ṅgadhiyaḥ mauṇḍyaṁ niṣēdhē śirasō ’sya ca
ŚlōVā.NAV.112cd: vastvantarair asaṁsr̥ṣṭaḥ padārthaḥ śūnyatādhiyaḥ ||
ŚlōVā.NAV.113ab: kāraṇatvaṁ padārthānām asadvākyārthakalpanē
ŚlōVā.NAV.113cd: atyantānanubhūtō ’pi baddhyā yō ’rthaḥ prakalpyatē ||
ŚlōVā.NAV.114ab: tasyōtpattau kathañ cit syuḥ pr̥thivyādīni kāraṇam
ŚlōVā.NAV.114cd: ēṣa pratyakṣadharmaś ca vartamānārthataiva yā ||
ŚlōVā.NAV.115ab: sannikr̥ṣṭārthavr̥ttiś ca na tu jñānāntarēṣv iyam
ŚlōVā.NAV.115cd: katham utpādayēj jñānaṁ tatrāsaṁścēt, kutō nviyam ||
ŚlōVā.NAV.116ab: arthasyāvidyamānasya vijñānōtpattyaśaktatā
ŚlōVā.NAV.116cd: bāhyālambanatāyāṁ nau vivādō ’rthasya saṁnidhiḥ ||
ŚlōVā.NAV.117ab: yadi nāsti, kim ēvaṁ syād asmatpakṣanivartanam
ŚlōVā.NAV.117cd: tasmād yadanyathāsantam anyathā pratipadyatē ||
ŚlōVā.NAV.118ab: tannirālambanaṁ jñānam, abhāvālambanaṁ ca tat
ŚlōVā.NAV.118cd: bhāvāntaram abhāvō ’nyō na kaś cid anirūpaṇāt ||
ŚlōVā.NAV.119ab: bhavatā dvayamatyētad durnirūpaṁ sahētukam
ŚlōVā.NAV.119cd: pratijñādōṣavac cāpi yōjyā hētōr viruddhatā ||
ŚlōVā.NAV.120ab: samastavyastadharmādisvarūpādiviparyayāt
ŚlōVā.NAV.120cd: dr̥ṣṭāntadōṣāḥ sarvē ca yōjyāḥ, na hy ēkavastuni ||
ŚlōVā.NAV.121ab: tava sādhyāṁśahētvaṁśavyāptadharmādisambhavaḥ
ŚlōVā.NAV.121cd: kē cid vaidharmyadr̥ṣṭāntō nāstīty apy anuyuñjatē ||
ŚlōVā.NAV.122ab: tadabhāvād avr̥ttēś ca nāsty atrāvasaras tava
ŚlōVā.NAV.122cd: vidhirūpapratijñāyām ētad vaktuṁ hi śakyatē ||
ŚlōVā.NAV.123ab: tatrāvastuvipakṣē ’pi prayōgasya hi sambhavaḥ
ŚlōVā.NAV.123cd: yasminn anityatā nāsti kāryatāpi na vidyatē ||
ŚlōVā.NAV.124ab: tasmin, yathā khapuṣpādāv iti śakyaṁ hi bhāṣitum
ŚlōVā.NAV.124cd: atra tv avastusādhyatvaṁ vastunaś ca vipakṣatā ||
ŚlōVā.NAV.125ab: tēna syād vyatirēkō ’sya vācyaḥ yaś cāpi darśayēt
ŚlōVā.NAV.125cd: pratiṣēdhadvayāt tēna vidhir ēva pradarśitaḥ ||
ŚlōVā.NAV.126ab: na ca śakyō vidhir vaktuṁ vastuny asati kēna cit
ŚlōVā.NAV.126cd: ēvaṁ sthitē ca sarvajñaniṣēdhādāv iyaṁ gatiḥ ||
ŚlōVā.NAV.127ab: pratyakṣādēr asāmarthyaṁ tadīyasyāsmadādivat
ŚlōVā.NAV.127cd: vaidharmyāsambhavē ’py ētadanyē tv āhur adūṣaṇam ||
ŚlōVā.NAV.128ab: vinaiva tatprayōgēṇa hētur aikāntikō yataḥ
ŚlōVā.NAV.128cd: sarvathā sadupāyānāṁ vādamārgaḥ pravartatē ||
ŚlōVā.NAV.129ab: adhikārō ’nupāyatvān na vādē śūnyavādinaḥ
ŚlōVā.NAV.129cd: nanu sarvaṁ bhavatsiddhaṁ mayēdaṁ sādhanaṁ kr̥tam ||
ŚlōVā.NAV.130ab: kimarthaṁ tadasiddhyā tvaṁ vikalpyātrātthadūṣaṇam
ŚlōVā.NAV.130cd: vipralipsur ivāhaivaṁ kimarthaṁ nyāyavid bhavān ||
ŚlōVā.NAV.131ab: nāśrauṣīḥ sādhanatvaṁ kiṁ prasiddhasya dvayōr api
ŚlōVā.NAV.131cd: yō ’pi tāvat parāsiddhaḥ svayaṁ siddhō ’bhidhīyatē ||
ŚlōVā.NAV.132ab: bhavēt tatra pratīkāraḥ svatō ’siddhē tu kā kriyā
ŚlōVā.NAV.132cd: taṁ sādhayan virundhyād dhi pūrvābhyupagataṁ naraḥ ||
ŚlōVā.NAV.133ab: asādhitē tu sādhyō ’rthō na tēna pratipadyatē
ŚlōVā.NAV.133cd: parāsiddhō na paryāptaḥ parēṣāṁ pratipattayē ||
ŚlōVā.NAV.134ab: tēnāsādhanatā yuktā, svatō ’siddhē tu kiṅkr̥tā
ŚlōVā.NAV.134cd: dvayōḥ siddhasya hētutvaṁ nādr̥ṣṭāyōpadiśyatē ||
ŚlōVā.NAV.135ab: pratyēṣyanti svasiddhēna sādhanēna svayaṁ yataḥ
ŚlōVā.NAV.135cd: vadēt katham asiddhaṁ cēt, ityanēnāpi kiṁ tava ||
ŚlōVā.NAV.136ab: gr̥hītam agr̥hītaṁ vā sādhyaṁ vā sādhanāpi vā
ŚlōVā.NAV.136cd: mayōcyatē cēt tv asiddhaṁ kiṁ tvaṁ na pratipadyasē ||
ŚlōVā.NAV.137ab: yatra syāt puruṣādhīnā buddhis tatrēdam ucyatē
ŚlōVā.NAV.137cd: kutō ’sya pūrvavijñānam ityatrētanna yujyatē ||
ŚlōVā.NAV.138ab: yadi caivaṁ bhavēd atra pratijñāmātra ēva hi
ŚlōVā.NAV.138cd: maddōṣājñānamātrēṇa pratipattir bhavēt tava ||
ŚlōVā.NAV.139ab: yatas tu sādhanāpēkṣā tēnāsyaiva pramāṇatā
ŚlōVā.NAV.139cd: tatsmr̥tyutpattimātrē tu vākyavyāpāra iṣyatē ||
ŚlōVā.NAV.140ab: tasmād yathaiva sādhyāṁśavyāptahētunidarśanāt
ŚlōVā.NAV.140cd: sādhyaṁ gr̥hṇan na vaktāram apēkṣēta tathā bhavān ||
ŚlōVā.NAV.141ab: yac cāpi bhavatō jñānaṁ pratyakādiḥ kim atra tē
ŚlōVā.NAV.141cd: matprasiddhāsti yuktir vā sādhyaṁ vātra yathēcchasi ||
ŚlōVā.NAV.142ab: tasmān na viduṣām ētaduttaṁ yujyatē yataḥ
ŚlōVā.NAV.142cd: tava hētur asiddhō ’yaṁ mama tēna na sādhanam ||
ŚlōVā.NAV.143ab: satyaṁ yadi mamaivātra pratipattiḥ phalaṁ bhavēt
ŚlōVā.NAV.143cd: tadā tvadaprasiddhē ’pi hētau māṁ prati hētutā ||
ŚlōVā.NAV.144ab: yadā tu jñānamātratvapratipattau bhavān mayā
ŚlōVā.NAV.144cd: pr̥ṣṭaḥ kō hētur atrēti tadaivaṁ nōpapadyatē ||
ŚlōVā.NAV.145ab: svayaṁ na hy agr̥hītēna matprasiddhēna vā bhavān
ŚlōVā.NAV.145cd: hētunā sādhyam ētat tu pratipannaḥ kathañ cana ||
ŚlōVā.NAV.146ab: na ca vyāpriyatē ’nyatra vacanaṁ prāśnikān prati
ŚlōVā.NAV.146cd: svaniścayāya yō hētus tasyaiva pratipādanāt ||
ŚlōVā.NAV.147ab: matprasiddhatvam ētasya kutaś cāvagataṁ tvayā
ŚlōVā.NAV.147cd: kathaṁ cētthaṁ vivakṣā tē svayam artham ajānataḥ ||
ŚlōVā.NAV.148ab: mayi jijñāsamānē ’pi buddhipūrvābhidhāyinaḥ
ŚlōVā.NAV.148cd: iti jñātvā ca vō vr̥ddhair bhāṣitōbhayasiddhatā ||
ŚlōVā.NAV.149ab: tēna yadvanmamaitēna tvamadhitsasi hētunā
ŚlōVā.NAV.149cd: sādhyajñānam, tathaivāham ajñānaṁ tava dūṣaṇaiḥ ||
ŚlōVā.NAV.150ab: yathaiva ca bhavānīdr̥k sādhyam uktvāsya sādhanam
ŚlōVā.NAV.150cd: sādhyānurūpam ajñātvā vihataḥ pratipādanāt ||
ŚlōVā.NAV.151ab: tathaiva pratipādyō ’pi tādr̥ksādhyabubhutsayā
ŚlōVā.NAV.151cd: manvānaḥ sādhanaṁ duṣṭaṁ tataḥ sādhyaṁ na budhyatē ||
ŚlōVā.NAV.152ab: saṁvittyā sādhanaṁ matvā tatsadbhāvē dr̥ḍhē sthitē
ŚlōVā.NAV.152cd: sādhyasyāsambhavād ēva tvaduktaṁ nāvabudhyatē ||
ŚlōVā.NAV.153ab: tēnāśēyaṁ na kartavyā mōhād api mayēritē
ŚlōVā.NAV.153cd: sādhanē sādhanaṁ jñātvā para ēvāvabhōtsyatē ||
ŚlōVā.NAV.154ab: vispṣṭaś cākṣapādōktō virōdhō hētusādhyayōḥ
ŚlōVā.NAV.154cd: yamadr̥ṣṭvā parair uktam adūṣaṇam idaṁ kila ||
ŚlōVā.NAV.155ab: nanu lōkaprasiddhēna pūrvam ētēna hētunā
ŚlōVā.NAV.155cd: sādhyasiddhir mamāpy āsīt paramārthō ’sya nāstitā ||
ŚlōVā.NAV.156ab: yō ’dhunā paramārthēna nāstītyēvaṁ prakāśatē
ŚlōVā.NAV.156cd: kathaṁ pūrvam asāv āsīd asaṁścēt sādhanaṁ katham ||
ŚlōVā.NAV.157ab: sādhanaṁ cēd avaśyaṁ ca paramārthāstitā bhavēt
ŚlōVā.NAV.157cd: siddhir nāparamārthēna paramārthasya yujyatē ||
ŚlōVā.NAV.158ab: na dr̥ṣṭā śaśaśr̥ṅgādēḥ samyagjñānādihētutā
ŚlōVā.NAV.158cd: bāṣpādināpy adhūmēna mithyā vahnyādibōdhanam ||
ŚlōVā.NAV.159ab: tasmād asatyahētōr yā paramārthē matis tava
ŚlōVā.NAV.159cd: sāpy asatyā na satyaṁ hi satyābhāsēna gamyatē ||
ŚlōVā.NAV.160ab: yē ’pi rēkhādayō dr̥ṣṭā varṇānāṁ pratipādakāḥ
ŚlōVā.NAV.160cd: na tē svēnāpi rūpēṇa paramārthatvavarjitāḥ ||
ŚlōVā.NAV.161ab: varṇātmanā na satyāś cēt, sarvabhāvēṣv ayaṁ vidhiḥ
ŚlōVā.NAV.161cd: padārthāntararūpēṇa na satyaṁ kiñ cid iṣyatē ||
ŚlōVā.NAV.162ab: svarūpē vidyamānē tu yad apy ēvaṁ prakāśatē
ŚlōVā.NAV.162cd: svarūpābhāvak.lptau tu na satyaṁ nāpy asatyatā ||
ŚlōVā.NAV.163ab: hētvādīnāṁ tu bhavataḥ svarūpēṇāpy asatyatā
ŚlōVā.NAV.163cd: tēna bāṣpādivat tēṣām upāyatvam, na lēkhyavat ||
ŚlōVā.NAV.164ab: upāyānāṁ svarūpaṁ hi saṁvr̥ttyātmakam ēva naḥ
ŚlōVā.NAV.164cd: tathā ca satyatēṣṭaiva svarūpāsatyatā katham ||
ŚlōVā.NAV.165ab: saṁvr̥tyā yat svarūpaṁ hi tadvāṅmātranibandhanam
ŚlōVā.NAV.165cd: hētutvaṁ paramārthasya pratipattuṁ na śaknuyāt ||
ŚlōVā.NAV.166ab: paramāthāc ca lōkasya na bhēdē hētur asti tē
ŚlōVā.NAV.166cd: laukikōpāyagamyasya kēna syāt paramārthatā ||
ŚlōVā.NAV.167ab: nanv asty api bāhyē ’rthē buddhyārūḍhē na sidhyati
ŚlōVā.NAV.167cd: vāsanāśabdabhēdōtthavikalpapravibhāgataḥ ||
ŚlōVā.NAV.168ab: nyāyavidbhir idaṁ cōktaṁ dharmādau buddhim āśritē
ŚlōVā.NAV.168cd: vyavahārō ’numānādēḥ kalpyatē na bahiḥsthitē ||
ŚlōVā.NAV.169ab: astīdaṁ vacanaṁ tēṣām idaṁ tatra parīkṣyatām
ŚlōVā.NAV.169cd: bhēdō ’sataḥ kathaṁ hi syād buddhiśabdayōḥ ||
ŚlōVā.NAV.170ab: nirvastukē kathañ cin nu prasavō buddhiśabdayōḥ
ŚlōVā.NAV.170cd: śabdabhēdō ’pi bhavatas tadabhāvān na sidhyati ||
ŚlōVā.NAV.171ab: yadi vā vidyamānō ’pi bhēdō buddhiprakalpitaḥ
ŚlōVā.NAV.171cd: sādhyasādhanadharmādēr vyavahārāya kalpyatē ||
ŚlōVā.NAV.172ab: tatō bhavatprayuktē ’smin sādhanē yāvad ucyatē
ŚlōVā.NAV.172cd: sarvatrōtpadyatē buddhir iti dūṣaṇatā bhavēt ||
ŚlōVā.NAV.173ab: yaś ca mantras tv ayōktō ’yaṁ dharmyādau buddhim āśritē
ŚlōVā.NAV.173cd: na bāhyāpēkṣayā sa syād asiddhyādau mayēritē ||
ŚlōVā.NAV.174ab: buddhiprak.lptisidhiś ca bhavatāṁ vyavahāriṇam
ŚlōVā.NAV.174cd: maduktaṁ dūṣaṇaṁ siddhaṁ tvaduktaṁ tu na sādhanam ||
ŚlōVā.NAV.175ab: bāhyārthavyavahāritvāj jñānōtpādē sthitē ’pi naḥ
ŚlōVā.NAV.175cd: kathañ cin na hi kalpyēta vyavahārō ’rthavarjitaḥ ||
ŚlōVā.NAV.176ab: nanu yadvanmayā hētur nēṣyatē dūṣaṇaṁ tathā
ŚlōVā.NAV.176cd: tēna mē dūṣaṇābhāvād aduṣṭaṁ sādhanaṁ bhavēt ||
ŚlōVā.NAV.177ab: nēdānīṁ dūṣaṇaiḥ kāryam, sādhanābhāvatō yadi
ŚlōVā.NAV.177cd: tvayaivāsmadabhiprētā svapakṣāsiddhir āśritā ||
ŚlōVā.NAV.178ab: na cāsti vāsanābhēdō nimittāsambhavāt tava
ŚlōVā.NAV.178cd: jñānabhēdō nimittaṁ cēt, tasya bhēdaḥ kathaṁ punaḥ ||
ŚlōVā.NAV.179ab: vāsanābhēdataś cēt syāt, prāptam anyōnyasaṁśrayam
ŚlōVā.NAV.179cd: svacchasya jñānarūpasya na hi bhēdaḥ svatō ’sti tē ||
ŚlōVā.NAV.180ab: pramāṇaṁ vāsanāstitvē bhēdē vāpi na vidyatē
ŚlōVā.NAV.180cd: kuryād grāhakabhēdaṁ sā grāhyabhēdas tu kiṅkutaḥ ||
ŚlōVā.NAV.181ab: saṁvittyā jāyamānā hi smr̥timātraṁ karōty asau
ŚlōVā.NAV.181cd: kṣaṇikēṣu ca cit tēṣu vināśē ca niranvayē ||
ŚlōVā.NAV.182ab: vāsyavāsakayōś caivam asāhityān na vāsanā
ŚlōVā.NAV.182cd: pūrvakṣaṇair anutpannō vāsyatē nōttaraḥ kṣaṇaḥ ||
ŚlōVā.NAV.183ab: uttarēṇa vinaṣṭatvān na ca pūrvasya vāsanā
ŚlōVā.NAV.183cd: sāhityē ’pi tayōr naiva sambandhō ’stīty avāsanā ||
ŚlōVā.NAV.184ab: kṣaṇikatvād dvyasyāpi vyāpārō na parasparam
ŚlōVā.NAV.184cd: vinaśyac ca kathaṁ vastu vāsyatē ’nyēna naśyatā ||
ŚlōVā.NAV.185ab: avasthitā hi vāsyantē bhāvābhāvair avasthitaiḥ
ŚlōVā.NAV.185cd: avasthitō hi pūrvasmād bhidyatē nōttarō yadi ||
ŚlōVā.NAV.186ab: pūrvavad vāsanā tatra na syād ēvāviśēṣataḥ
ŚlōVā.NAV.186cd: bhaṅgurē pūrvasādr̥śyād bhinnatvāc cāsti vāsanā ||
ŚlōVā.NAV.187ab: naitad asty anurūpaṁ tu kṣaṇikatvē dhiyāṁ tava
ŚlōVā.NAV.187cd: pūrvajñānaṁ tv anutpannaṁ kāryaṁ nārabhatē kvacit ||
ŚlōVā.NAV.188ab: na vinaṣṭaṁ, na tasyāsti niṣpannasya kṣaṇaṁ sthitiḥ
ŚlōVā.NAV.188cd: tēnōtpannavinaṣṭatvān nāsty ārambhakṣaṇō ’pi hi ||
ŚlōVā.NAV.189ab: niranvayavinaṣṭatvād ānurūpyaṁ kutaḥ punaḥ
ŚlōVā.NAV.189cd: na tadīyōsti kaś cic ca dharma uttarabuddhiṣu ||
ŚlōVā.NAV.190ab: samānadharmatāṁ muktvā nānurūpyaṁ ca vidyatē
ŚlōVā.NAV.190cd: yadi syād ānurūpyāc ca vāsanā gōdhiyō yadā ||
ŚlōVā.NAV.191ab: hastibuddhir bhavēt tatra vailakṣaṇyān na vāsanā
ŚlōVā.NAV.191cd: tataḥ paraṁ ca gōjñānaṁ nirmūlatvān na sambhavēt ||
ŚlōVā.NAV.192ab: sarvaṁ vilakṣaṇaṁ jñānaṁ na syād ēva vilakṣaṇāt
ŚlōVā.NAV.192cd: bāhyār̥thānugrahābhāvāt pārārthyēnāvaśīkr̥tāḥ ||
ŚlōVā.NAV.193ab: niranvayavināśinyaḥ kuryuḥ kāryaṁ kathaṁ kramāt
ŚlōVā.NAV.193cd: vināśē kāraṇasyēṣṭaḥ kāryārambhaś ca nānyathā ||
ŚlōVā.NAV.194ab: tataiva jñānanāśēna vinaṣṭāḥ sarvavāsanāḥ
ŚlōVā.NAV.194cd: tēna sarvābhya ētābhyaḥ sarvākāraṁ yadutthitam ||
ŚlōVā.NAV.195ab: jñānam ēkakṣaṇēnaiva vināśaṁ gantum arhati
ŚlōVā.NAV.195cd: yady āśrayavināśē ’pi śaktyanāśō ’bhyupēyatē ||
ŚlōVā.NAV.196ab: kṣaṇikatvaṁ ca hīyēta na cārambhō ’nyathā bhavēt
ŚlōVā.NAV.196cd: vāsanānāṁ pravāhō ’pi yadi jñānapravāhavat ||
ŚlōVā.NAV.197ab: vāsanātas tatō jñānaṁ na syāt tasmāc ca vāsanā
ŚlōVā.NAV.197cd: kuryātāṁ tulyam ēvaitē nānyōnyaṁ tu kadā cana ||
ŚlōVā.NAV.198ab: nānyō vilakṣaṇō hētur yēnānyādr̥k phalaṁ bhavēt
ŚlōVā.NAV.198cd: tasmāt saṁvr̥tisatyaiṣā kalpitā nāsti tattvataḥ ||
ŚlōVā.NAV.199ab: na cēdr̥śēna bhavēna kāryam utpadyatē kva cit
ŚlōVā.NAV.199cd: yasya tv avasthitō jñātā jñānābhyāsēna yujyatē ||
ŚlōVā.NAV.200ab: sa tasya vāsanādhārō vāsanāpi sa ēva vā
ŚlōVā.NAV.200cd: kusumē bījapūrādēr yallākṣādyupasicyatē ||
tadrūpasyaiva saṁkrāntiḥ phalē tasya, ity avāsanāŚlōVā.NAV.201ab: yuktyānupētām asatīṁ prakalpya yadvāsanām arthanirākriyēyam/
ŚlōVā.NAV.201cd: āsthānivr̥ttyarthamavādi bauddhair grāhaṁ gatās tatra kathañ cid anyē ||


---------------------------------------------------------------------
[autpattikasūtra śunyavāda (SNV)]

ŚlōVā.SNV.1ab: ēvam uktē ’numānasya jñānam ācritya dūṣaṇē
ŚlōVā.SNV.1cd: jñānapravr̥ttyaśaktyā tu paraḥ pratyavatiṣṭhatē ||
ŚlōVā.SNV.2ab: yat tāvanmanyamānēna pratyakṣaṁ bhavatōcyatē
ŚlōVā.SNV.2cd: dūṣaṇaṁ tadvirōdhādi tadidānīṁ parīkṣyatām ||
ŚlōVā.SNV.3ab: pravartituṁ hi kiṁ śaktaṁ stambhādyarthē bahiḥ sthitē
ŚlōVā.SNV.3cd: atha vātmāṁśa ēvaitat grāhyē kṣīṇaṁ na vastuni ||
ŚlōVā.SNV.4ab: tad yady ētēna bāhyō ’rthō gr̥hyatē dūṣaṇaṁ tataḥ
ŚlōVā.SNV.4cd: tvaduktaṁ sarvam ātmāṁśē grāhyē tannōpapadyatē ||
ŚlōVā.SNV.5ab: tatra tāvad idaṁ siddhaṁ sarvaprāṇabhr̥tām api
ŚlōVā.SNV.5cd: grāhyataṁ nīlapītādidīrghādyākāravastunaḥ ||
ŚlōVā.SNV.6ab: na cāpy ākārabhēdēna jñānajñēyāvadhāraṇā
ŚlōVā.SNV.6cd: na cānyataradharmatvaṁ vispaṣṭaṁ tatra gr̥hyatē ||
ŚlōVā.SNV.7ab: gr̥hyamāṇasya cāstitvaṁ nāgrāhyasyāpramāṇakam
ŚlōVā.SNV.7cd: tasmād ākāravad vastu grāhyatvād vidyatē dhruvam ||
ŚlōVā.SNV.8ab: ataḥ parīkṣamāṇānāṁ jñānam ākāravad yadi
ŚlōVā.SNV.8cd: tanmātrē ca pramā kṣīṇā tatō nāsty arthakalpanā ||
ŚlōVā.SNV.9ab: yadi vākāravattā syād bāhyasyaivēha vastunaḥ
ŚlōVā.SNV.9cd: tad asti gr̥hyamāṇatvāt tatsiddhaivāsti dhīr api ||
ŚlōVā.SNV.10ab: kiṁ tāvad atra yuktaṁ syāj jñānam ākāravat, kutaḥ
ŚlōVā.SNV.10cd: ēkam ākāravad vastu grāhyam ity adhyagīṣmahi ||
ŚlōVā.SNV.11ab: tad yady ākāravānarthō bāhyaḥ kalpyatē tasya ca
ŚlōVā.SNV.11cd: grāhyatvam anyathā na syād iti grāhakakalpanā ||
ŚlōVā.SNV.12ab: tēnākāravataḥ k.lptād grāhyād ākāravarjitam
ŚlōVā.SNV.12cd: vastvantaraṁ prakalpyaṁ syād grāhakaṁ niṣpramāṇakam ||
ŚlōVā.SNV.13ab: tasyākalpanam icchaṁś cēd arthē grāhakatāṁ vadēḥ
ŚlōVā.SNV.13cd: saṁjñāmātrē visaṁvadaḥ siddhā tv ēkārthakalpanā ||
ŚlōVā.SNV.14ab: grāhyagrāhakayōr aikyaṁ sarvathā pratipādyatē
ŚlōVā.SNV.14cd: bāhyābhyantararūpaś ca parikalpyō mr̥ṣēṣyatē ||
ŚlōVā.SNV.15ab: matpakṣē yady api svacchō jñānātmā paramārthataḥ
ŚlōVā.SNV.15cd: tathāpy anādau saṁsārē pūrvajñānaprasūtibhiḥ ||
ŚlōVā.SNV.16ab: citrābhiś citrahētutvād vāsanābhir upaplavāt
ŚlōVā.SNV.16cd: svānurūpyēṇa nīlādi grāhyagrāhakarūṣitam ||
ŚlōVā.SNV.17ab: pravibhaktam ivōtpannaṁ nānyam artham apkṣatē
ŚlōVā.SNV.17cd: anyōnyahētutā caiva jñānaśaktyōr anādikā ||
ŚlōVā.SNV.18ab: anēkakalpanāyāś ca jyāyasī hy ēkakalpanā
ŚlōVā.SNV.18cd: śaktimātrasya bhēdaś ca vastubhēdād viśiṣyatē ||
ŚlōVā.SNV.19ab: tasmād ubhayasiddhatvāj jñānasyākārakalpanā
ŚlōVā.SNV.19cd: jyāyasī, bhavatas tv arthaṁ kalpayitvā bhavēd iyam ||
ŚlōVā.SNV.20ab: tadasiddhāvaśaktatvāt, tēnaivaṁ viprakr̥ṣṭatā
ŚlōVā.SNV.20cd: pratyāsannaṁ ca, sambaddhaṁ grāhyaṁ mama bhaviṣyati ||
ŚlōVā.SNV.21ab: itaś cākāravajjñānam, yasmāt tadvat rpakāśakam
ŚlōVā.SNV.21cd: svayamprakāśahīnasya bāhyasyōpāsanaṁ matam ||
ŚlōVā.SNV.22ab: na cāgr̥hītē jñānākhyē prakāśyō ’rthō ’vadhāryatē
ŚlōVā.SNV.22cd: tadadhīnaprakāśatvād dīpābhāsē yathā ghaṭaḥ ||
ŚlōVā.SNV.23ab: utpannēṣv api cārthēṣu prakāśābhāvataḥ kva cit
ŚlōVā.SNV.23cd: pratibandhakayōgād vā saṁvittir nōpajāyatē ||
ŚlōVā.SNV.24ab: jñānasyōtpadyamānasya pratibandhō na kaś cana
ŚlōVā.SNV.24cd: na cāprakāśarūpatvaṁ yēnāsyāgrahaṇaṁ bhavēt ||
ŚlōVā.SNV.25ab: prāk cārthagrahaṇādiṣṭā tasyōtpattis tadaiva ca
ŚlōVā.SNV.25cd: saṁvēdanaṁ bhavēd asya, na cēt kālāntarē ’pi na ||
ŚlōVā.SNV.26ab: kiṁ hi tasya bhavēd ūrdhvaṁ prāk cāsīn na yēna tat
ŚlōVā.SNV.26cd: jñānāntarasya cōtpattiṁ prakāśō na pratīkṣatē ||
ŚlōVā.SNV.27ab: jñānāntarasya cōtpattiṁ prakāśō na pratīkṣatē
ŚlōVā.SNV.27cd: tasya tasyāpi cānyēna saṁvittāvasthitir bhavēt ||
ŚlōVā.SNV.28ab: jñānapr̥ṣṭēna yō ’py ūrdhvam arthābhāvē ’pi
ŚlōVā.SNV.28cd: parāmarśō ’rthōrūpasya sa kathaṁ vōpapadyatē ||
ŚlōVā.SNV.29ab: tadrūpamārthamālikhya yadi dhīrnōpajāyatē
ŚlōVā.SNV.29cd: bhūtakālē ca yadyarthas tatpūrvaṁ nōpalakṣitaḥ ||
ŚlōVā.SNV.30ab: vaktāraś cāpi dr̥śyantē varttamānārthabuddhiṣu
ŚlōVā.SNV.30cd: nīlō ’rthō ’yaṁ yatō mē ’tra tadrūpā jāyatē matiḥ ||
ŚlōVā.SNV.31ab: tasmāt pūrvagr̥hītāsu buddhiṣv arthōpalmbhanam
ŚlōVā.SNV.31cd: na cōpalabdhir astīhi nirākārāsu buddhiṣu ||
ŚlōVā.SNV.32ab: vivēkabuddhyabhāvāc ca, sākārasya ca darśanāt
ŚlōVā.SNV.32cd: ākāravattayā bōdhō jñānasyaiva prasajyatē ||
ŚlōVā.SNV.33ab: na hy ēvaṁ kalpanā śakyā nirākārād itō matiḥ
ŚlōVā.SNV.33cd: gr̥hyatē ’rthas tataḥ paścāt sākāraḥ sampratīyatē ||
ŚlōVā.SNV.34ab: ākāravattvabhēdō hi jñātvā śakyēta bhāṣitum
ŚlōVā.SNV.34cd: prāgbuddhigrahaṇād arthē saṁvittir nēti sādhitam ||
ŚlōVā.SNV.35ab: na cārthākāra ēvāyaṁ jñānārūḍhaḥ pratīyatē
ŚlōVā.SNV.35cd: na hi sō ’ntaḥpravēśāya paryāptō nārthahānayē ||
ŚlōVā.SNV.36ab: itthambhāvē pramāṇaṁ ca tasya vaktuṁ na śakyatē
ŚlōVā.SNV.36cd: tadīyapratibimbatvam ētasmād ēva nēṣyatē ||
ŚlōVā.SNV.37ab: niścandrē bimbarūpaṁ hi dr̥ṣṭaṁ yēna divā jalam
ŚlōVā.SNV.37cd: sa rātrau khē ca taṁ dr̥ṣṭvā jānāti pratibimbatām ||
ŚlōVā.SNV.38ab: vijñānē na kadā cit tu prāṅ nirākāradarśanam
ŚlōVā.SNV.38cd: bāhyē vākāravattādhīr yēnaivaṁ kalpanā bhavēt ||
ŚlōVā.SNV.39ab: śabdagandharasānāṁ ca kīdr̥śī pratibimbatā
ŚlōVā.SNV.39cd: jñānē ca gr̥hyamāṇasya kathaṁ syād arthadharmatā ||
ŚlōVā.SNV.40ab: bāhyābhyantaradēśatvān na cārthajñānayōr mithaḥ
ŚlōVā.SNV.40cd: samparkō ’sti yatō mōhādavivēkamatir bhavēt ||
ŚlōVā.SNV.41ab: asammūḍhasya cādr̥ṣṭē na sammōhaprakalpanā
ŚlōVā.SNV.41cd: kalpyamānē ’tha vāpy ēvaṁ tad dvayōr avatiṣṭhatē ||
ŚlōVā.SNV.42ab: saṁsargadhama ākāras tasmād ēva na yujyatē
ŚlōVā.SNV.42cd: dēśabhēdād asaṁsargaḥ, mūrāmūrtatayā tathā ||
ŚlōVā.SNV.43ab: tailōkyēna prasaṅgāc ca saṁsargō naikakālatā
ŚlōVā.SNV.43cd: na cāpy ārjavataḥ sthānaṁ jñānē nārthasya vidyatē ||
ŚlōVā.SNV.44ab: sarvathā kalpanāyāṁ ca cakṣuṣāpi rasādayaḥ
ŚlōVā.SNV.44cd: gr̥hyēran sarvabhāvānāmaṇvākārāś ca tadgatāḥ ||
ŚlōVā.SNV.45ab: na cāpi viṣayatvēna sthānē saṁsargakalpanā
ŚlōVā.SNV.45cd: viṣayatvaṁ hi kīdr̥k syāt prāgākārōpalambhanāt ||
ŚlōVā.SNV.46ab: na hy asañcētitō bhāvō viṣayatvēna kalpyatē
ŚlōVā.SNV.46cd: viṣayatvāt tadākāra ākārād viṣayaś ca saḥ ||
ŚlōVā.SNV.47ab: dvayōr ākāranirmuktaṁ sattvaṁ saṁsr̥ṣṭatā tathā
ŚlōVā.SNV.47cd: svarūpataḥ paricchidya vaktum ityādi yujyatē ||
ŚlōVā.SNV.48ab: na cāpy asyēha sadbhāvaḥ prāg gr̥hītō na cōpari
ŚlōVā.SNV.48cd: na hy ākāravinirmuktaṁ grāhyam astīti bhāṣitam ||
ŚlōVā.SNV.49ab: tasmād arthēna saṁsargō niṣpramāṇaka ēva tē
ŚlōVā.SNV.49cd: jñānavaicitryasiddhyarthaṁ na cāstyarthasya kalpanā ||
ŚlōVā.SNV.50ab: tadadhīnaṁ hi vaicitryaṁ kva dr̥ṣṭaṁ yēna kalpyatē
ŚlōVā.SNV.50cd: nirākārēṇa cōtpattir vaicitryākārayōḥ katham ||
ŚlōVā.SNV.51ab: nirākārāc ca viṣayād buddhyākārō ’tivismayaḥ
ŚlōVā.SNV.51cd: smr̥tisvapnādibōdhē ca syād anākāratā tava ||
ŚlōVā.SNV.52ab: na hi tatrārthasaṁsargaḥ kēvalā vāsanaiva tu
ŚlōVā.SNV.52cd: hētutvēnōpapannēti saiva jāgraddhiyām api ||
ŚlōVā.SNV.53ab: anvayavyatirēkābhyām ēvaṁ jñānasya gamyatē
ŚlōVā.SNV.53cd: na hi bāhyasya jñānāpētō nidarśyatē ||
ŚlōVā.SNV.54ab: bāhyāpētō mayā yadvat, tasmāt saṁsargavāgiyam
ŚlōVā.SNV.54cd: nirākārē ’pi vijñānē vāsanāsv ēva yujyatē ||
ŚlōVā.SNV.55ab: dvayōr apy ēka ākāra ityētasyāpramāṇatā
ŚlōVā.SNV.55cd: dēśabhēdād asaṁsargaḥ, dvayōś cānavadhāraṇāt ||
ŚlōVā.SNV.56ab: ēvam ēvārthabuddhyōḥ syāt sādr̥śyān nāvibhaktatā
ŚlōVā.SNV.56cd: bhēdē jñātē hi sādr̥śyaṁ nājñātē syāt khapuṣpavat ||
ŚlōVā.SNV.57ab: tathā dvicandramāyādāv anyathārthē vyavasthitē
ŚlōVā.SNV.57cd: yā syād ākārasaṁvittir nāsāv arthanibandhanā ||
ŚlōVā.SNV.58ab: nakṣatraṁ tārakā tiṣyō dārā ityēvamādiṣu
ŚlōVā.SNV.58cd: naikatrārthē viruddhatvāl liṅgānēkatvasambhavaḥ ||
ŚlōVā.SNV.59ab: parivrāṭkāmukaśunāṁ kuṇapādimatis tathā
ŚlōVā.SNV.59cd: dīrghahrasvatvabuddhiś ca hy ēkasminn apy apēkṣayā ||
ŚlōVā.SNV.60ab: ghaṭatvāt pārthavadravyapramēyādimatis tathā
ŚlōVā.SNV.60cd: yugapadgrāhakāṇāṁ ca na syād aikātmyavattayā ||
ŚlōVā.SNV.61ab: nārthē hy ēkatra yugapad viruddhākārasambhavaḥ
ŚlōVā.SNV.61cd: pratyayānāṁ tu bhinnatvād bhavēc chaktyanusārataḥ ||
ŚlōVā.SNV.62ab: nirapēkṣaṁ svarūpēṇa tasmāj jñānaṁ yadākr̥ti
ŚlōVā.SNV.62cd: tathārthō na yathārthaṁ tu jñānam utpadyatē kva cit ||
ŚlōVā.SNV.63ab: itthaṁ vijñānatantratvē kō nv arthaṁ kalpayiṣyati
ŚlōVā.SNV.63cd: dhīranārōpitākārā svātmany ēvōpayōkṣyatē ||
ŚlōVā.SNV.64ab: naitad asti, tvayaikaṁ hi grāhyaṁ grāhakam iṣyatē
ŚlōVā.SNV.64cd: na caikasyaivamātmatvē dr̥ṣṭāntaḥ kaś cid asti tē ||
ŚlōVā.SNV.65ab: agnyādayō ghaṭādīnāṁ prasiddhā yē prakāśakāḥ
ŚlōVā.SNV.65cd: na tē prakāśyarūpā hi prakāśasya, anapēkṣaṇāt ||
ŚlōVā.SNV.66ab: grāhyatvaṁ tu yadā tēṣāṁ tadākṣaṁ grāhakaṁ matam
ŚlōVā.SNV.66cd: akṣagrahaṇakālē tu grāhikā dhīr bhaviṣyati ||
ŚlōVā.SNV.67ab: tasyāṁ tu gr̥hyamāṇāyām anyā dhīrgrāhikēṣyatē
ŚlōVā.SNV.67cd: nanvātmā grāhakō grāhyō bhavatābhyupagamyatē ||
ŚlōVā.SNV.68ab: kathañ cid dharmarūpēṇa bhinnatvāt pratyayasya tat
ŚlōVā.SNV.68cd: grāhakatvaṁ bhavēt tatra grāhyaṁ dravyādi cātmanaḥ ||
ŚlōVā.SNV.69ab: yas tu nānyantabhēdō ’tra kva vāsāv iṣyatē mayā
ŚlōVā.SNV.69cd: pratyāsattinimittā tu pratyagātmapravarttitā ||
ŚlōVā.SNV.70ab: asmatprayōgasambhinnā jñānasyaiva tu kartari
ŚlōVā.SNV.70cd: bhavantī tatra saṁvittir yujyētāpy ātmakartr̥kā ||
ŚlōVā.SNV.71ab: na cātra karaṇajñānagrāhakākāravēdanam
ŚlōVā.SNV.71cd: grāhyatvaṁ yēna buddhēḥ syād abhinnatvē ’pi pūrvavat ||
ŚlōVā.SNV.72ab: anyarūpāpi saṁvittir yady anyaviṣayēṣyatē
ŚlōVā.SNV.72cd: jñānākārāpi saṁvittiḥ kasmān nārthasya kalpyatē ||
ŚlōVā.SNV.73ab: abhinnatvaṁ yadā cēṣṭaṁ grāhyagrāhakavastunōḥ
ŚlōVā.SNV.73cd: tadānyatarasaṁvittau dvyākāraṁ grahaṇaṁ bhavēt ||
ŚlōVā.SNV.74ab: yadā tu grāhyam ākāraṁ nīlādi pratipadyatē
ŚlōVā.SNV.74cd: na tadā grāhakākārā saṁvittir dr̥śyatē kva cit ||
ŚlōVā.SNV.75ab: tasmād abhinnatā cēt syāt tasyāpy anubhavō bhavēt
ŚlōVā.SNV.75cd: grāhyō vā nānubhūyēta grāhakānanubhūtivat ||
ŚlōVā.SNV.76ab: grāhakagrahaṇē ’py ēvaṁ grāhyasaṁvēdanaṁ bhavēt
ŚlōVā.SNV.76cd: śuddham ēva nirākāraṁ grāhakaṁ saṁvidasti hi ||
ŚlōVā.SNV.77ab: grāhyād abhinnatāyā ca sā saṁvittir na yujyatē
ŚlōVā.SNV.77cd: grāhakō vā na gr̥hyēta tadgrāhyānanubhūtivat ||
ŚlōVā.SNV.78ab: yathāvad grāhyasaṁvittau grāhakagrahaṇē ’pi vā
ŚlōVā.SNV.78cd: grāhyagrāhakasaṁvittir nāsty ēva syād dvayōr api ||
ŚlōVā.SNV.79ab: sa bahirdēśasambaddhaḥ ity anēna nirūpyatē
ŚlōVā.SNV.79cd: grāhyākārasya saṁvittir grāhakānubhavād r̥tē ||
ŚlōVā.SNV.80ab: paraṁ prati hi sādhyatvad arthasyākārasiddhayē
ŚlōVā.SNV.80cd: bahirdēśēna sambandhō na hētutvāya kalpatē ||
ŚlōVā.SNV.81ab: tasmād bahir itīhēdaṁ niṣkr̥ṣṭaṁ grāhakāṁśataḥ
ŚlōVā.SNV.81cd: saṁvēdyaṁ nīlapītādi pratyakṣādēr udāhr̥tam ||
ŚlōVā.SNV.82ab: na pūrvaṁ jñāyatē buddhir ityatraitad vadiṣyatē
ŚlōVā.SNV.82cd: grāhakasyaiva saṁvittir lakṣyatē grahaṇē kva cit ||
ŚlōVā.SNV.83ab: na smarāmi mayā kō ’pi gr̥hītō ’rthas tadēti hi
ŚlōVā.SNV.83cd: smaranti grāhakōtpādagrāhyarūpavivarjitam ||
ŚlōVā.SNV.84ab: tasmād abhinnatāyāṁ ca grāhyē ’pi smaraṇaṁ bhavēt
ŚlōVā.SNV.84cd: grāhakasmr̥tinirbhāsāt tatrāpy ēṣaiva gr̥hyatē ||
ŚlōVā.SNV.85ab: tadatyantāvinābhāvān naikākāraṁ hi jāyatē
ŚlōVā.SNV.85cd: anvayavyatirēkābhyāṁ siddhaivaṁ bhinnatā tayōḥ ||
ŚlōVā.SNV.86ab: grāhyāṁśō grāhakāṁśēna gr̥hyatē, grāhakaḥ punaḥ
ŚlōVā.SNV.86cd: gr̥hyētēti na vaktavyam, grāhakāntaravarjanāt ||
ŚlōVā.SNV.87ab: grāhyāṁśēnāpy aśaktatvān na tasya grahaṇaṁ bhavēt
ŚlōVā.SNV.87cd: grāhakatvēna caitasya hīyētaiva dvirūpatā ||
ŚlōVā.SNV.88ab: grāhakē gr̥hyamāṇē ca grāhyamātraprasañjanam
ŚlōVā.SNV.88cd: na syād ākāra ēkaś cēd itarasyāpi nāstitā ||
ŚlōVā.SNV.89ab: udbhavābhibhavābhyāṁ ca grāhyāgrāhyatvadarśanam
ŚlōVā.SNV.89cd: yathā dīpaprabhādīnāṁ rūpamātrōpalambhanam ||
ŚlōVā.SNV.90ab: divā cāgnēḥ samīpasthaiḥ sparśa ēvōpalabhyatē
ŚlōVā.SNV.90cd: gandhavad dravyavr̥ttau ca gandhasyaivōpalambhanam ||
ŚlōVā.SNV.91ab: na guṇāntarasaṁvittir yathātrābhibhavāt, tathā
ŚlōVā.SNV.91cd: nākārāntarasaṁvittir grāhyagrāhakabuddhiṣu ||
ŚlōVā.SNV.92ab: grāhyād ananyabhūtō ’pi kaś cin naivōpalabhyatē
ŚlōVā.SNV.92cd: nityānityādayō dharmāḥ śabdādigrahaṇē yathā ||
ŚlōVā.SNV.93ab: abhēdaṁ vābhyupētyāyaṁ prasaṅgō yadi gīyatē
ŚlōVā.SNV.93cd: ēkasmin gr̥hyamāṇē ’śē na gr̥hyētāparaḥ katham ||
ŚlōVā.SNV.94ab: tasmād yat syād yadā yōgyaṁ tasyaiva grahaṇaṁ tadā
ŚlōVā.SNV.94cd: dvayaṁ ca tvadupanyastaṁ śaktyabhāvān na gr̥hyatē ||
ŚlōVā.SNV.95ab: kutō ’yam ēkavastutvē yōgyāyōgyatvasambhavaḥ
ŚlōVā.SNV.95cd: udbhavābhibhavātmatvaṁ kathaṁ caikasya kalpitam ||
ŚlōVā.SNV.96ab: ēkāṁśābhibhavē ca syād itarābhibhavō ’pi tē
ŚlōVā.SNV.96cd: tathā tasyābhibhūtatvād grāhyatvaṁ na ca yujyatē ||
ŚlōVā.SNV.97ab: ayōgyatā vikalpyaivam, dr̥ṣṭāntā yē ’tra kīrtitāḥ
ŚlōVā.SNV.97cd: rūpādibhēdāt tatra syād udbhavābhibhavādyapi ||
ŚlōVā.SNV.98ab: yadāpy ēkāntatō bhēdō rūpādēr na parasparam
ŚlōVā.SNV.98cd: tadāpi dravyarūpasya pariṇāmas tathā tathā ||
ŚlōVā.SNV.99ab: abhinnatvē ’pi na grāhyam iti yac cābravīd bhavān
ŚlōVā.SNV.99cd: kr̥takatvādidharmāṇāṁ dhībhēdē ’nanyatā katham ||
ŚlōVā.SNV.100ab: na hy anyatpratyayād asti bhinnād grāhyasya bhēdakam
ŚlōVā.SNV.100cd: na cēyattaiva bhēdasya dēśatō mūrtitō ’pi vā ||
ŚlōVā.SNV.101ab: kāraṇānāṁ hi sambandhaḥ kāryaiḥ kr̥takōcyatē
ŚlōVā.SNV.101cd: vibhāgō ’vayavānāṁ ca bhavēt kva cid anityatā ||
ŚlōVā.SNV.102ab: buddhyādēr ātmarūpādisthānaṁ nāśitvam ucyatē
ŚlōVā.SNV.102cd: nityatvaṁ sarvadā sattā, vastutvaṁ saiva kīrtyatē ||
ŚlōVā.SNV.103ab: pramāṇajñānasambandhaḥ pramēyajñēyatōcyatē
ŚlōVā.SNV.103cd: sarvatra cātra bhinnatvam asti kēna cid ātmanā ||
ŚlōVā.SNV.104ab: tasmād yathaiva rūpādēr dēśabhēdādibhir vinā
ŚlōVā.SNV.104cd: buddhibhēdēna bhēdō ’sti tathaivātra pratīyatām ||
ŚlōVā.SNV.105ab: atyantabhinnatāsmābhir naiva kasya cid iṣyatē
ŚlōVā.SNV.105cd: sarvaṁ hi vasturūpēṇa bhidyatē na parasparam ||
ŚlōVā.SNV.106ab: sarvaṁ ca kr̥takatvādi kriyāhētvādyapēkṣayā
ŚlōVā.SNV.106cd: gr̥hyatē tadasaṁvittāvabhēdē ’pi na gr̥hyatē ||
ŚlōVā.SNV.107ab: jñānē naivaṁvidhō bhēdō nāpēkṣānyatra vidyatē
ŚlōVā.SNV.107cd: parasparēṇa cāpēkṣā syāc cēt, sannihitaś ca saḥ ||
ŚlōVā.SNV.108ab: nanu grāhakam ityēvaṁ grāhyam ity api vā matiḥ
ŚlōVā.SNV.108cd: nīlādigrahaṇē nāstīty apēkṣā katham ucyatē ||
ŚlōVā.SNV.109ab: mā bhūd ēvaṁ tathāpy atra dvyākārē grahaṇaṁ bhavēt
ŚlōVā.SNV.109cd: ēvaṁ cāgr̥hyamāṇē vā jñānē dvyākāratā katham ||
ŚlōVā.SNV.110ab: uttarōttaravijñānaviśēṣād yā prakalpyatē
ŚlōVā.SNV.110cd: grāhakākārasaṁvittiḥ smaraṇāc cānumānikī ||
ŚlōVā.SNV.111ab: ēkākāraṁ kila jñānaṁ prathamaṁ yadi kalpyatē
ŚlōVā.SNV.111cd: tatas tadviṣayāpy anyā tadrūpaiva matir bhavēt ||
ŚlōVā.SNV.112ab: ghaṭavijñānatajjñānaviśēṣō ’tō na sidhyati
ŚlōVā.SNV.112cd: grāhakākārasaṁvittau tv ākārapracayō bhavēt ||
ŚlōVā.SNV.113ab: jāyatē pūrvavijñānaṁ dvyākāraṁ yatra tat punaḥ
ŚlōVā.SNV.113cd: tasyātmīyaś ca pūrvau ca viṣayasthāvupaplutau ||
ŚlōVā.SNV.114ab: prēṣv ākāravr̥ddhyaivaṁ pūrvēbhyō bhinnatā, tathā
ŚlōVā.SNV.114cd: grāhyavat smaraṇāt paścāt saṁvittau grāhakaḥ purā ||
ŚlōVā.SNV.115ab: na tāvad ēvamākārān paśyāmaḥ pracayānvitān
ŚlōVā.SNV.115cd: viṣayavyapadēśāc ca nartē jñānanirūpaṇam ||
ŚlōVā.SNV.116ab: tasmāj jñānātmanaikatvē grāhyabhēdanibandhaḥ
ŚlōVā.SNV.116cd: saṁvittibhēdaḥ siddhō ’tra kimākārāntarēṇa naḥ ||
ŚlōVā.SNV.117ab: nirākāratasāmyē ’pi yathākāravatāṁ dhruvam
ŚlōVā.SNV.117cd: bhēdaḥ svābhāvikas tadvajjñānānāṁ kiṁ na sidhyati ||
ŚlōVā.SNV.118ab: smr̥tēr uttarakālaṁ cētyētanmithyaiva gīyatē
ŚlōVā.SNV.118cd: tadaiva hy asya saṁvittir arthāpattyōpajāyatē ||
ŚlōVā.SNV.119ab: gr̥hītam ēva yac cōktaṁ tadabhēdāt, na tad, yataḥ
ŚlōVā.SNV.119cd: nāsmabhir vākyavr̥ttēs tvaṁ nimittam anuyujyasē ||
ŚlōVā.SNV.120ab: grāhyagrāhakataivāsya kēna cin nōpalabhyatē
ŚlōVā.SNV.120cd: pratyakṣajñānapakṣē ca naiṣā syād ānumānikī ||
ŚlōVā.SNV.121ab: ēkākārē ca vijñānē yady anyō ’py atra kalpyatē
ŚlōVā.SNV.121cd: sahasrākārataikasya kasmān na parikalpyatē ||
ŚlōVā.SNV.122ab: grāhyagrāhakayōr bhēdō nanv asty ēva parasparam
ŚlōVā.SNV.122cd: siddhō naḥ pakṣa ēvaṁ syāt, na, jñānatvād abhēdataḥ ||
ŚlōVā.SNV.123ab: bhinnābhinnatvam ēkasya kutō ’tra parikalpitam
ŚlōVā.SNV.123cd: tvayā sāmkhyamatēnaivam uktvā buddhasya śāsanam ||
ŚlōVā.SNV.124ab: ēkaṁ cēd grāhakaṁ grāhyaṁ kutō bhinnatvavāgiyam
ŚlōVā.SNV.124cd: bhinnaṁ cēt katham ucyēta tasyaikatvaṁ punas tvayā ||
ŚlōVā.SNV.125ab: ēkajñānād ananyatvād grāhyagrāhakayōr mithaḥ
ŚlōVā.SNV.125cd: ēkatvēna bhavēj jñānaṁ grāhyaṁ grākam ēva vā ||
ŚlōVā.SNV.126ab: tatra cānyatarāpāyē dvitīyāpāyataḥ punaḥ
ŚlōVā.SNV.126cd: jñānasyāṁśadvayāsattvān naiḥsvābhāvyād abhāvatā ||
ŚlōVā.SNV.127ab: bhinnābhyāṁ vāpy abhinnatvād bhēdō jñānātmanō bhavēt
ŚlōVā.SNV.127cd: tatsvātmanaḥ, tataś caivaṁ siddhaṁ vastudvayaṁ hi naḥ ||
ŚlōVā.SNV.128ab: tayōś ca yadi saṁjñēyaṁ jñānam ity astv arthāpi vā
ŚlōVā.SNV.128cd: jñānaṁ jñāyata ityarthō dhīrbhāvē karaṇē ’pi vā ||
ŚlōVā.SNV.129ab: sarvathā vastubhēdō naḥ siddhaḥ śabdō yathāruci
ŚlōVā.SNV.129cd: pravartatāṁ na nas tatra kācid vipratipannatā ||
ŚlōVā.SNV.130ab: atha saty api bhinnatvē grāhyaṁ jñānāntaraṁ bhavēt
ŚlōVā.SNV.130cd: jñānatvē tasya kā yuktiḥ, pūrvōktā yadi sēṣyatē ||
ŚlōVā.SNV.131ab: jñānaṁ jñānam itīdaṁ tu na dvayōr anuvartatē
ŚlōVā.SNV.131cd: vyatiriktaṁ ca sāmānyaṁ tvayā nābhyupagamyatē ||
ŚlōVā.SNV.132ab: vyatirēkē tayōr jñānān na jñānātmakatā bhavēt
ŚlōVā.SNV.132cd: tadrūparahitatvē ca jñānābhāvaḥ prasajyatē ||
ŚlōVā.SNV.133ab: tābhyāṁ ca tasya sambandhē pratyēkaṁ vyatiṣajya ca
ŚlōVā.SNV.133cd: bhēdasāvayavatvādi dōṣō vaiśēṣikādivat ||
ŚlōVā.SNV.134ab: yathā hi tēṣāṁ jātyādau dōṣā hy uktāḥ parair amī
ŚlōVā.SNV.134cd: tathaivaiṣāṁ prasajyantē bhinnābhinnārthasaṅgatau ||
ŚlōVā.SNV.135ab: tābhyām avyatirēkē vā bhēdaḥ pūrvōkta ēva tē
ŚlōVā.SNV.135cd: sādr̥śyāpōhasāmānyakalpanā vārayiṣyatē ||
ŚlōVā.SNV.136ab: vastvantarasya cābhāvāt tvayāpōhō ’pi duṣkaraḥ
ŚlōVā.SNV.136cd: nājñānaṁ nāma kiñ cit syād apōhyaṁ jñānavādinaḥ ||
ŚlōVā.SNV.137ab: apōhō na hy abhāvasya kathañ cid upapadyatē
ŚlōVā.SNV.137cd: vastvantaram abhāvaḥ syād, apōhyatvāc ca vastutā ||
ŚlōVā.SNV.138ab: tēnājñānanivr̥ttau hi jñānē ’nyārtha prasajyatē
ŚlōVā.SNV.138cd: kalpitaṁ syād apōhyaṁ cēt, nātyantāsatyakalpanā ||
ŚlōVā.SNV.139ab: buddhir ajñānanirbhāsā tavājñānaṁ prakalitam
ŚlōVā.SNV.139cd: tataś ca jñānam ēvaikam apōhyatvēna sammatam ||
ŚlōVā.SNV.140ab: na cātmāpōha ēvāsti kva cit sāmānyakalpanē
ŚlōVā.SNV.140cd: vr̥kṣasya na hy apōhyatvaṁ vr̥kṣēṇaiva kadā cana ||
ŚlōVā.SNV.141ab: apōhyē caiva vijñānē jñānatvaṁ na bhavēt tava
ŚlōVā.SNV.141cd: vr̥kṣatvaṁ na hy apōhyēṣu kalaśādiṣu yujyatē ||
ŚlōVā.SNV.142ab: tataś cājñānam ēvārtha ity abhinnārthatā bhavēt
ŚlōVā.SNV.142cd: ajñānapratyayaś cāyaṁ kimālambana iṣyatē ||
ŚlōVā.SNV.143ab: na tāvaj jñānanirmuktam ajñānaṁ grāhyam asti tē
ŚlōVā.SNV.143cd: na ca vastu niṣiddhaṁ tadabhāvaḥ kiṁ na gr̥hyatē ||
ŚlōVā.SNV.144ab: bhāvō na gr̥hyatē yēna tasyābhāvēṣu kā kathā
ŚlōVā.SNV.144cd: svāṁśaparyavasānaṁ ca tulyam atrāpi kāraṇam ||
ŚlōVā.SNV.145ab: tēna jñānāntaraṁ vā syād grāhyam ātmāṁśa ēva vā
ŚlōVā.SNV.145cd: svarūpaviparītaṁ ca kathaṁ grāhyaṁ pratīyatē ||
ŚlōVā.SNV.146ab: yathōṣṇē ’nuṣṇadhīr nāsti, jñānē ’py ajñānadhīs tathā
ŚlōVā.SNV.146cd: tēna na jñānamātratvē syād apōhyaṁ kathañ cana ||
ŚlōVā.SNV.147ab: grāhyagrāhakayōś cātō na jñānātmasamānatā
ŚlōVā.SNV.147cd: tasmād anyataratrēdaṁ jñānatvaṁ sampratīyatē ||
ŚlōVā.SNV.148ab: tatrāpy ubhayasiddhatvād grāhakasyēti gamyatē
ŚlōVā.SNV.148cd: vastubhēdē prasiddhē ca vyapadēśō yathāruci ||
ŚlōVā.SNV.149ab: jñānam astūbhayaṁ vārthō grāhakō vārtha ucyatām
ŚlōVā.SNV.149cd: buddhyōr ayugapadbhāvān na dvayōr mayamānatā ||
ŚlōVā.SNV.150ab: kṣaṇikā hītyanēnōktam, arthō hy ēkaḥ prasajyatē
ŚlōVā.SNV.150cd: anyōnyanirapēkṣatvād yugapac cāpi janmani ||
ŚlōVā.SNV.151ab: mānamēyatvāstitvam, kriyākārakavarjanāt
ŚlōVā.SNV.151cd: arthavijñānayōr atra yā mitiṁ prati saṅgatiḥ ||
ŚlōVā.SNV.152ab: kāryakāraṇabhāvō ’yam, nānyatraivaṁ ca dr̥śyatē
ŚlōVā.SNV.152cd: niyamaś ca na labhyēta savyadakṣiṇaśr̥ṅgavat ||
ŚlōVā.SNV.153ab: idaṁ kāryam ayaṁ hētuḥ, dvayaṁ na, anyōnyasaṁśrayāt
ŚlōVā.SNV.153cd: tadbhāvabhāvitāmātraṁ hētuḥ kair naiva varṇyatē ||
ŚlōVā.SNV.154ab: paurvāparyavinirmuktaṁ kāryakāraṇalakṣaṇam
ŚlōVā.SNV.154cd: gavāśvasya yathā nāsti paurvāparyē ’pi tat tathā ||
ŚlōVā.SNV.155ab: yugapajjāyamānē ’pi santatyantarajē kṣaṇē
ŚlōVā.SNV.155cd: rūpādiṣu ghaṭē yadvat, tasmāt pūrvam avasthitē ||
ŚlōVā.SNV.156ab: yō yasmāj jāyatē paścāt sa tatkāryam itīṣyatē
ŚlōVā.SNV.156cd: hētuhētumatāṁ siddhaṁ yaugapadyanidarśanam ||
ŚlōVā.SNV.157ab: yat pradīpaprabhādyuktaṁ sūkṣamaḥ kālō ’sti tatra naḥ
ŚlōVā.SNV.157cd: durlakṣas tu yathā vēdhaḥ padmapattraśatē tathā ||
ŚlōVā.SNV.158ab: bhāgayōr yaugapadyēna tathaiva syān nirākriyā
ŚlōVā.SNV.158cd: na ca śaktyarpaṇadvāraṁ kramēṇālambanaṁ bhavēt ||
ŚlōVā.SNV.159ab: grāhyaṁ tadā hy atītaṁ syāt, tadrūpyaṁ cāpramāṇakam
ŚlōVā.SNV.159cd: atītvānuviddhō hi smr̥tyā grāhyō ’nubhūyatē ||
ŚlōVā.SNV.160ab: tadvad ēva bhavēd atra, svapnē na syāt, viparyayāt
ŚlōVā.SNV.160cd: tatra hy avartamānō ’pi gr̥hyatē vartamānavat ||
ŚlōVā.SNV.161ab: bādhajñānād idaṁ bhrāntam, na tv atraivaṁ viparyayaḥ
ŚlōVā.SNV.161cd: tasmāt pratyakṣabuddhīnāṁ nātitō viṣayō bhavēt ||
ŚlōVā.SNV.162ab: atītatvād yathaivāsāṁ vr̥ttō janmāntarēṣu yaḥ
ŚlōVā.SNV.162cd: tadrūpatvēna vā jñānaṁ hētur bhāvivad ucyatē ||
ŚlōVā.SNV.163ab: atītatvē ’pi nārthō ’yaṁ dhīr ēṣēty atra kā pramā
ŚlōVā.SNV.163cd: atītaṁ yac ca vijñānaṁ grāhyatvēna prakalpitam ||
ŚlōVā.SNV.164ab: tasmād grāhakarūpaṁ vā grāhyaṁ vōbhayathāpi vā
ŚlōVā.SNV.164cd: grāhyākāratvamātrē syād arthaḥ śabdāntarēṇa tē ||
ŚlōVā.SNV.165ab: svakālē cāpy asaṁvittēr na syāc chaktyarpaṇaṁ tataḥ
ŚlōVā.SNV.165cd: yathaivānāgatāj jñānāt santatyantarajād api ||
ŚlōVā.SNV.166ab: dr̥ḍhatvēnāpy avijñātāt tathōtpannād vinaśyataḥ
ŚlōVā.SNV.166cd: kēvalagrāhakatvē tu viṣayatvaṁ na yujyatē ||
ŚlōVā.SNV.167ab: kimapēkṣya ca tasyēdaṁ grāhakatvaṁ prakalpyatē
ŚlōVā.SNV.167cd: dvyākāratā nirastaiva, saṁvēdyēta tadaiva ca ||
ŚlōVā.SNV.168ab: tataś cōttaravijñānaṁ na pratīkṣēta bōdhakam
ŚlōVā.SNV.168cd: dvyākārakalpanāyāṁ ca parasyātmāṁśa ēva tē ||
ŚlōVā.SNV.169ab: pramāparyavasānēna nātītō viṣayō bhavēt
ŚlōVā.SNV.169cd: pūrvagrāhyasarūpatvē grāhakatvaṁ prahīyatē ||
ŚlōVā.SNV.170ab: grāhakākāramātrē syād viṣayō nāsarūpataḥ
ŚlōVā.SNV.170cd: na ca śaktyarpaṇasyātra vyāpāra upalabhyatē ||
ŚlōVā.SNV.171ab: śaktyarpaṇasya cābhāvō yuṣmatpakṣē prasādhitaḥ
ŚlōVā.SNV.171cd: santānāntaravac caiṣāṁ niṣēdhyā hētusādhyatā ||
ŚlōVā.SNV.172ab: vāsyavāsakabhāvaś ca jñānatvād ēkasantatau
ŚlōVā.SNV.172cd: tasmād yadbhāsakaṁ rūpaṁ tadgrāhyāt tasya bhinnatā ||
ŚlōVā.SNV.173ab: tatsaṁvittāv asaṁvittē rasādigrāhakaṁ yathā
ŚlōVā.SNV.173cd: grāhyaṁ tadgrāhakāc caiva tatparāmr̥śatā yataḥ ||
ŚlōVā.SNV.174ab: na parāmr̥śyatē ’vaśyaṁ rasādigrāhakaṁ yathā
ŚlōVā.SNV.174cd: dvayaṁ parasparēṇaivaṁ bhinnaṁ sādhyaṁ rasādivat ||
ŚlōVā.SNV.175ab: aikarūpyēṇa cājñānāt santānāntarabuddhivat
ŚlōVā.SNV.175cd: jñānaṁ svāṁśaṁ na gr̥hṇāti jñānōtpattēḥ svaśaktivat ||
ŚlōVā.SNV.176ab: grāhyatvapratiṣēdhaś ca dvayahīnā hi vāsatē
ŚlōVā.SNV.176cd: caitrajñānaṁ tadudbhūtajñānāṁśagrāhyabōdhakam ||
ŚlōVā.SNV.177ab: jñānatvān na bhavēd yadvat tasya dēhāntarōdbhavam
ŚlōVā.SNV.177cd: ētayaiva diśā vācyā śaktidvayanirākriyā ||
ŚlōVā.SNV.178ab: pramāṇāntarasiddhatvād anyatrānēkaśaktitā
ŚlōVā.SNV.178cd: na tv atra kāraṇaṁ tādr̥k śaktibhēdakr̥dasti tē ||
ŚlōVā.SNV.179ab: tasmād ubhayasiddhatvāl lāghavād yaḥ parigrahaḥ
ŚlōVā.SNV.179cd: upāyatvāc ca yat tasya pūrvagrahaṇakalpanam ||
ŚlōVā.SNV.180ab: cakṣuradīndriyair atra tadanaikāntikaṁ bhavēt
ŚlōVā.SNV.180cd: yad apy apratibaddhatvād utpattau gr̥hyatām iti ||
ŚlōVā.SNV.181ab: tatrātmanā na śaktyaṁ tannānyōtpattis tadasti vā
ŚlōVā.SNV.181cd: tēnaitat kāraṇābhāvāt tadānīṁ nānubhūyatē ||
ŚlōVā.SNV.182ab: nānyathā hy arthasadbhāvō dr̥ṣṭaḥ sannupapadyatē
ŚlōVā.SNV.182cd: jñānaṁ cēn nētyataḥ paścāt pramāṇam upajāyatē ||
ŚlōVā.SNV.183ab: na cāpy apratibandhēna kēvalēna grahō bhavēt
ŚlōVā.SNV.183cd: viśiṣṭakāraṇābhāvē ’py arthō naivānubhūyatē ||
ŚlōVā.SNV.184ab: vyāpr̥taṁ cārthasaṁvittau jñānaṁ nātmānamr̥cchati
ŚlōVā.SNV.184cd: tēna prakāśakatvē ’pi bōdhāyānyat pratīkṣyatē ||
ŚlōVā.SNV.185ab: īdr̥śaṁ vā prakāśatvaṁ tasyārthānubhavātmakam
ŚlōVā.SNV.185cd: na cātmānubhavō ’sty asyētyātmanō na prakāśakam ||
ŚlōVā.SNV.186ab: sati prakāśakatvē ca vyavasthā dr̥śyatē yathā
ŚlōVā.SNV.186cd: rūpādau cakṣurādīnāṁ tathātrāpi bhaviṣyati ||
ŚlōVā.SNV.187ab: prakāśakatvaṁ bāhyē ’rthē śaktyabhāvāt tu nātmani
ŚlōVā.SNV.187cd: anyēna vānubhāvē ’sāv anavasthā prasajyatē ||
ŚlōVā.SNV.188ab: tatra tatra smr̥tiṁ dr̥ṣṭvā sarvānubhavakalpanā
ŚlōVā.SNV.188cd: ēkēna tv anubhūtatvē sarvaṁ tatraiva sambhavēt ||
ŚlōVā.SNV.189ab: tatrāpi smr̥tir ity ētan na lōkānumataṁ vacaḥ
ŚlōVā.SNV.189cd: na hi vijñānasantānaṁ kaś cit smarati laukikaḥ ||
ŚlōVā.SNV.190ab: ghaṭādāv agr̥hītē ’rthē yadi tāvad anantaram
ŚlōVā.SNV.190cd: arthāpattyāv abudhyantē vijñānāni punaḥ punaḥ ||
ŚlōVā.SNV.191ab: yāvacchramaṁ tataḥ paścāt tāvatyēva smariṣyati
ŚlōVā.SNV.191cd: tadā tv akalpitē ’py ēvaṁ smr̥tivarndhyāsutādivat ||
ŚlōVā.SNV.192ab: smr̥tibhrāntaś ca yāpy atra paścāj jñānēṣu jāyatē
ŚlōVā.SNV.192cd: tadaivārthasmr̥tēr ēṣāṁ tajñānādipramāṇatā ||
ŚlōVā.SNV.193ab: yāvacchramaṁ ca tadbuddhis tatprabandhē mahaty api
ŚlōVā.SNV.193cd: śramād rucyānyasamparkād vicchēdō viṣayēṣv iva ||
ŚlōVā.SNV.194ab: tatrāpi smr̥tir ity ēṣāṁ prathamē pratyayē yadi
ŚlōVā.SNV.194cd: tanmātragrahaṇād ēvaṁ nānavasthā prasajyatē ||
ŚlōVā.SNV.195ab: smaraṇaṁ tv atha sarvēṣu tatsiddhyai grahaṇaṁ tathā
ŚlōVā.SNV.195cd: pramāṇavattvād āyātaḥ pravāhaḥ kēna vāryatē ||
ŚlōVā.SNV.196ab: atha tānyādyavijñānaviṣayāṇīti kalpyatē
ŚlōVā.SNV.196cd: nōttarōttarabuddhīnāṁ viśēṣa upapadyatē ||
ŚlōVā.SNV.197ab: vijñānaviṣayatvaṁ ca yasya sarvāsu buddhiṣu
ŚlōVā.SNV.197cd: ghaṭavijñāna tajñānaviśēṣas tēna durlabhaḥ ||
ŚlōVā.SNV.198ab: smaran yathaiva vijñānaṁ nirākāraṁ smaratyayam
ŚlōVā.SNV.198cd: tathā smaran gr̥hītārthaṁ nirākāratayā smarēt ||
ŚlōVā.SNV.199ab: jñānapr̥ṣṭēna yō ’py ūrdhvaṁ parāmarśō bhavaty asau
ŚlōVā.SNV.199cd: tasyārthēṣv abhyupāyatvān na tu grāhyatvakāritaḥ ||
ŚlōVā.SNV.200ab: pratyāsannatvasambandhau grāhyatvāsambhavāc cyutau
ŚlōVā.SNV.200cd: viṣayatvēna vāpy ētau staḥ kiṁ dēśāvibhāgataḥ ||
ŚlōVā.SNV.201ab: arthākārasya yō ’py uktō mithyājñānēṣv asambhavaḥ
ŚlōVā.SNV.201cd: dōśakālānyathāmātrasambhavaḥ kēṣu cit kr̥taḥ ||
ŚlōVā.SNV.202ab: pratyakṣād anyavijñānam atītānāgatair api
ŚlōVā.SNV.202cd: janyatē ’thē bhavantīṣu vāsanāsvasatīṣu vā ||
ŚlōVā.SNV.203ab: yaḥ punar nānubhūtō ’rthō na vāpy anubhaviṣyatē
ŚlōVā.SNV.203cd: vāsanābhāvatas tatra tavāpy anubhavaḥ katham ||
ŚlōVā.SNV.204ab: vināpi vāsanātaś cēd buddhir utpadyatē tataḥ
ŚlōVā.SNV.204cd: vāsanāyā nimittatvam abhyupētaṁ virudhyatē ||
ŚlōVā.SNV.205ab: vāsanā cēd bhavēt tatra sā ca saṁvittipūrvikā
ŚlōVā.SNV.205cd: tathā sati ca pūrvatra gr̥hītaḥ kvāpy asau dhruvam ||
ŚlōVā.SNV.206ab: ēvaṁ ca naiva vaktavyam atyantābhavanaṁ kva cit
ŚlōVā.SNV.206cd: anyathānupapatyā hi siddhā janmāntarē ’stitā ||
ŚlōVā.SNV.207ab: duṣṭatvēna ca vijñānam anyathāpi vyavasthitam
ŚlōVā.SNV.207cd: pr̥thivyādiṣu gr̥hṇīyād ākāraṁ tannibandhanam ||
ŚlōVā.SNV.208ab: tānyapāsya tu naivārthē kva cid ākārakalpanā
ŚlōVā.SNV.208cd: na jñānaṁ hy anavaṣṭambham ātmānaṁ labdhum arhati ||
ŚlōVā.SNV.209ab: vijñānasyaiva vā kāryaṁ yady ēṣō ’nyē ca kalpitāḥ
ŚlōVā.SNV.209cd: viśēṣaḥ kō ’tra yēnāyam atyantāsannitīṣyatē ||
ŚlōVā.SNV.210ab: tasmād bhrāntir api tv ēṣāṁ kalpayantyartham ēva naḥ
ŚlōVā.SNV.210cd: kalpayatyanyathā santaṁ na tv ātmānaṁ vyavasyati ||
ŚlōVā.SNV.211ab: tataś ca bādhakajñānād vācōyuktir iyaṁ bhavēt
ŚlōVā.SNV.211cd: arthē ’nyathāpi saty ēṣa dhiyākāraḥ pratīyatē ||
ŚlōVā.SNV.212ab: dvicandrādimatiṣv ēvam, tārakādimatau tathā
ŚlōVā.SNV.212cd: strītvādyanyatra dr̥ṣṭaṁ syāt, kathañ cid vēha sambhavēt ||
ŚlōVā.SNV.213ab: śabdamātrapratīyā vā dr̥ṣṭair vā kaiś cid iṅganāt
ŚlōVā.SNV.213cd: saṁstyānaprasavasthānair yathā pātañjalē matē ||
ŚlōVā.SNV.214ab: tēna liṅgatrayasyātra sadbhāvaḥ syāt pramāṇavān
ŚlōVā.SNV.214cd: apēkṣābhēdataś cātra virōdhō ’pi na vidyatē ||
ŚlōVā.SNV.215ab: kuṇapādimatau caivaṁ sārvarūpyē vyavasthitē
ŚlōVā.SNV.215cd: vāsanāḥ sahakāriṇyō vyavasthākāradarśanē ||
ŚlōVā.SNV.216ab: svapratyayānukārō hi bahvākārēṣu vastuṣu
ŚlōVā.SNV.216cd: nirdhāraṇē bhavēd dhētur nāpūrvākārakalpanē ||
ŚlōVā.SNV.217ab: tathā dīrghaghaṭatvādau bhinnāpēkṣānibandhanā
ŚlōVā.SNV.217cd: ākārabhēdasampattir aviruddhā bhaviṣyati ||
ŚlōVā.SNV.218ab: nānēkākārasaṁvittēr nirākāratvakalpanā
ŚlōVā.SNV.218cd: yuktā, pratītibhēdāt tu bahvākāratvasambhavaḥ ||
ŚlōVā.SNV.219ab: saṁvittēś ca viruddhānām ēkasminn api sambhavaḥ
ŚlōVā.SNV.219cd: ēkākāraṁ bhavēd ēkam iti nēśvarabhāṣitam ||
ŚlōVā.SNV.220ab: tathaiva tadupētavyaṁ yad yathaivōpalabhyatē
ŚlōVā.SNV.220cd: na cāpy aikāntikaṁ tasya syād ēkatvaṁ ca vastunaḥ ||
ŚlōVā.SNV.221ab: tasmād dēśādisadbhāvanimittaiḥ pratyayaiḥ pr̥thak
ŚlōVā.SNV.221cd: vastvākārāḥ pratīyērann udbhavābhibhavātmakāḥ ||
ŚlōVā.SNV.222ab: yugapadgrāhāṇāṁ ca yō yadākāravācinam
ŚlōVā.SNV.222cd: śabdaṁ smarati tēnāsāv ākāraḥ sampratīyatē ||
ŚlōVā.SNV.223ab: nityaṁ satsu tathā lōkē rūpādiṣu ghaṭē pr̥thak
ŚlōVā.SNV.223cd: cakṣurādyanurōdhēna saṁvittir vyavatiṣṭhatē ||
ŚlōVā.SNV.224ab: ēvam ēva ghaṭatvādau sarvān prati bhavaty api
ŚlōVā.SNV.224cd: vācakasmr̥tibhēdēna saṁvittir vyavatiṣṭhatē ||
ŚlōVā.SNV.225ab: tasmād bahiḥ sthitō ’py ātmā narāṇāṁ cakṣurādibhiḥ
ŚlōVā.SNV.225cd: prāpya vāprāpya vā buddhēr viṣayatvēna kalpyatē ||
ŚlōVā.SNV.226ab: vadanti laukikā yac ca yādr̥g jñānaṁ tathā bahiḥ
ŚlōVā.SNV.226cd: tē punar jñānasaṁvittyā tathārthaṁ prati jānatē ||
ŚlōVā.SNV.227ab: grāhakatvēna vijñānaṁ yathārthaṁ naḥ samarpayēt
ŚlōVā.SNV.227cd: tādr̥garthaḥ sa ityēvaṁ tēṣāṁ vā tadupāyataḥ ||
ŚlōVā.SNV.228ab: laiṅgikāsattvam aprāptair ētair bāhyārthavādibhiḥ
ŚlōVā.SNV.228cd: jñānānubhavam utkramya bāhya ēva pratīyatē ||
ŚlōVā.SNV.229ab: yathā lōkē ca tadbuddhir vācyam ēvaṁ parīkṣakaiḥ
ŚlōVā.SNV.229cd: na yādr̥gantarākāras tādr̥g bāhyō ’vakalpatē ||
ŚlōVā.SNV.230ab: utpadyamānā gr̥hyēta dhīrarthagrahaṇē yadi
ŚlōVā.SNV.230cd: pūrvapakṣasya kiṁ siddham, kathaṁ cārthāntaraṁ vadēt ||
ŚlōVā.SNV.231ab: bāhyārthavādinaṁ brūtē bhavān kiṁ naivam icchati
ŚlōVā.SNV.231cd: pratibandhō na tasyāsti gr̥hṇātyarthāntaraṁ yadā ||
ŚlōVā.SNV.232ab: uttaraṁ grahakābhāvāl liṅgābhāvāc ca nāsti naḥ
ŚlōVā.SNV.232cd: tadā grahaṇam ity ētat, anyatarkēṣu cōcyatē ||
ŚlōVā.SNV.233ab: tēṣu tarkēṣu vijñānam arthakālē ’vagamyatē
ŚlōVā.SNV.233cd: tathā satyarthanāśaḥ syād ity ētadupadiśyatē ||
ŚlōVā.SNV.234ab: nanv ity ētadasambaddhaṁ parēṣṭasyaiva cōdanāt
ŚlōVā.SNV.234cd: paurvāpryavibhāgō ’pi prāguktēna virudhyatē ||
ŚlōVā.SNV.235ab: kṣaṇikatvēna yuktaṁ syāj jñātatvam atha cēt tadā
ŚlōVā.SNV.235cd: bhūtakālāśrayād brūyād, pr̥thōktasya punarvacaḥ ||
ŚlōVā.SNV.236ab: atrāpi na svasiddhāntamūcē vyājāt parasya tu
ŚlōVā.SNV.236cd: bhrāntatvād anyathā pakṣaṁ gr̥hītvēti sma pr̥cchati ||
ŚlōVā.SNV.237ab: sahōtpattyupalabdhā hi jñānasyaikāntataḥ sthitiḥ
ŚlōVā.SNV.237cd: prāgūrdhvaṁ vārthasaṁvittēr yugapad vēti cintyatē ||
ŚlōVā.SNV.238ab: ēvaṁ cārthasya saṁvittēḥ paścāj jñānāvabōdhanam
ŚlōVā.SNV.238cd: bravītu nūnam ētasya paścād utpadyatē ’pi tat ||
ŚlōVā.SNV.239ab: na caitac chaktyatē tasmād utpattēr apakarṣaṇam
ŚlōVā.SNV.239cd: karōmi tāvat tatkālā saṁvittir api sētsyati ||
ŚlōVā.SNV.240ab: prāk ca tadgrahaṇē siddhē bāhyābhyantarayōr dhruvam
ŚlōVā.SNV.240cd: vivēkādarśanam, tasmād idam, pūrvaṁ ca cōditam ||
ŚlōVā.SNV.241ab: yugapad gr̥hyamāṇē ’pi nākārō ’rthasya lakṣyatē
ŚlōVā.SNV.241cd: tasmād arthasya saṁvittiḥ pūrvaṁ yatnēna sādhyatē ||
ŚlōVā.SNV.242ab: yas tv ētasyōttarō granthaḥ prāg ēvāsau nirūpitaḥ
ŚlōVā.SNV.242cd: na tv ētat sādhanaṁ sākṣāt pūrvaṁ buddhēr abōdhanē ||
ŚlōVā.SNV.243ab: na parāmr̥śyatē ’rthātmā jñātō ’py ajñātavad yataḥ
ŚlōVā.SNV.243cd: tasān na grahaṇaṁ pūrvaṁ buddhēḥ kiṁ kēna saṅgatam ||
ŚlōVā.SNV.244ab: ataḥ pūrvōpalabdhyā yō buddhyākārō ’tra vāñchitaḥ
ŚlōVā.SNV.244cd: tannirākaraṇēnaiva phalatvād granthavarṇanā ||
ŚlōVā.SNV.245ab: kāmaṁ buddhēr iti tv ētadarthādhīnatvam ucyatē
ŚlōVā.SNV.245cd: na cārtharūpād bhēdēna dhiyām asti nirūpaṇam ||
ŚlōVā.SNV.246ab: pararūpanirūpyaṁ ca na mēyaṁ mr̥gatōyavat
ŚlōVā.SNV.246cd: asadgrāhyānusārēṇa jñānasaṁvēdyatā tava ||
ŚlōVā.SNV.247ab: svacchatvāt tu svarūpasya kalpitā grāhyatā dhiyām
ŚlōVā.SNV.247cd: vāsanōpaplavāt tēna na mēyaṁ pāramārthikam ||
ŚlōVā.SNV.248ab: nimittaniyatatvaṁ tu samānam ubhayōr api
ŚlōVā.SNV.248cd: nijaśaktyanusāritvāj jñānabāhyārthavādinōḥ ||
ŚlōVā.SNV.249ab: tantvarthair api kasmād vaḥ kriyatē kēvalaḥ paṭaḥ
ŚlōVā.SNV.249cd: nārabhyatē ghaṭaḥ kiṁ tair mr̥tpiṇḍārthēna vā paṭaḥ ||
ŚlōVā.SNV.250ab: tantumr̥tpiṇḍavijñānē hy anuyōjyē matē yadi
ŚlōVā.SNV.250cd: arthaparyanuyōgō ’pi tadvad ēva prasajyatē ||
ŚlōVā.SNV.251ab: arthārambhavyavasthā cēt sāmarthyaniyamāśrayā
ŚlōVā.SNV.251cd: jñānārambhavyavasthāyāṁ sāmarthyaṁ kēna vāryatē ||
ŚlōVā.SNV.252ab: tasmād yatrōbhayōr dōṣaḥ parihārō ’pi vā samaḥ
ŚlōVā.SNV.252cd: naikaḥ paryanuyōktavyas tādr̥garthavicāraṇē ||
ŚlōVā.SNV.253ab: dēśakālanimittāni vyañjakānyarthavādinaḥ
ŚlōVā.SNV.253cd: śaktīnāṁ kāraṇasthānāṁ svakāryaniyamaṁ prati ||
ŚlōVā.SNV.254ab: śaktayō ’pi ca bhāvānāṁ kāryārthāpattilpitāḥ
ŚlōVā.SNV.254cd: prasiddhāḥ pāramārthikyaḥ pratikāryaṁ vyavsthitāḥ ||
ŚlōVā.SNV.255ab: bhavatas tu na vijñānād bhinnābhinnā nirūpyatē
ŚlōVā.SNV.255cd: śaktiḥ saṁvr̥tisadbhāvam utsr̥jya paramārthataḥ ||
ŚlōVā.SNV.256ab: vāsanaiva ca yuṣmābhiḥ śaktiśabdēna gīyatē
ŚlōVā.SNV.256cd: nimittaniyatatvaṁ ca vāsanāyā yad ucyatē ||
ŚlōVā.SNV.257ab: tasyāś cāsambhavēnaitad apārārthyāc ca durlabham
ŚlōVā.SNV.257cd: dēśakālanimittādi na ca tē ’sti niyāmakam ||
ŚlōVā.SNV.258ab: matvaitad api cēty āha bhāṣyakāraḥ paraṁ prati
ŚlōVā.SNV.258cd: tasmād aparihārō ’yaṁ tantubhyas tē yathā paṭaḥ ||
ŚlōVā.SNV.259ab: tathā mē tantubuddhibhyaḥ paṭabuddhir itīdr̥śaḥ
ŚlōVā.SNV.259cd: ēvamādyapramāṇābhyāṁ na tāvad bāhyaśūnyatā ||
ŚlōVā.SNV.260ab: āgamasya tu naivēha vyāpāraḥ atō ’nyathāpi vā
ŚlōVā.SNV.260cd: nōpamā sadr̥śābhāvāt, nārthāpattir viparyayāt ||
ŚlōVā.SNV.261ab: tasmād abhāvagamyatvaṁ śūnyatāyāḥ sthitaṁ hi naḥ
ŚlōVā.SNV.261cd: ēvaṁ pramāṇatō ’siddhā yaiḥ pramēyāśrayōcyatē
ŚlōVā.SNV.261cd: bāhyasyāṇusamūhādēr grāhyasyāsambhavēkṣaṇāt ||
ŚlōVā.SNV.263ab: tairāntarāsambhavatō yathōktād jñēyatvam anyasya balād upēyam
ŚlōVā.SNV.263cd: grāhyā na cēṣṭāḥ paramāṇavō ’taḥ satyaḥ samūhaḥ pratipādanīyaḥ ||
ŚlōVā.SNV.264ab: iti bahirviṣayapratipādanād tadabhāvakr̥tā matisaṁvr̥tiḥ
ŚlōVā.SNV.264cd: ubhayatattvavidāṁ paramārthataḥ, kṣamam idaṁ dhuri dharmavicāraṇē ||


---------------------------------------------------------------------
[auttpattikasūtra anumānaparicchēda (AMP)]

ŚlōVā.AMP.1ab: pratyakṣāvyabhicāritvād ēvaṁlakṣaṇakaṁ ca yat
ŚlōVā.AMP.1cd: prasiddham anumānādi na parīkṣyaṁ tad apy ataḥ ||
ŚlōVā.AMP.2ab: pramātā jñātasambandhaḥ ēkadēśyatha vōcyatē
ŚlōVā.AMP.2cd: karmadhārayapakṣō vā sambandhinyēkadēśatā ||
ŚlōVā.AMP.3ab: dvayaṁ vā jñātasambandham upalabdhaṁ parasparam
ŚlōVā.AMP.3cd: tasyaikadēśaśabdābhyām ucyētē samudāyinau ||
ŚlōVā.AMP.4ab: sambandhō vyāptir iṣṭātra liṅgādharmasya liṅginā
ŚlōVā.AMP.4cd: vyāpyasya gamakatvaṁ ca vyāpakaṁ gamyam iṣyatē ||
ŚlōVā.AMP.5ab: yō yasya dēśakālābhyāṁ samō nyūnō ’pi vā bhavēt
ŚlōVā.AMP.5cd: sa vyāpyō vyāpakas tasya samō vābhyadhikō ’pi vā ||
ŚlōVā.AMP.6ab: tēna vyāpyē gr̥hītē ’rthē vyāpakas tasya gr̥hyatē
ŚlōVā.AMP.6cd: na hy anyathā bhavaty ēṣā vyāpyavyāpakatā tayōḥ ||
ŚlōVā.AMP.7ab: vyāpakatvagr̥hītas tu vyāpyō yady api vastutaḥ
ŚlōVā.AMP.7cd: ādhikyē ’py aviruddhatvād vyāpyaṁ na pratipādayēt ||
ŚlōVā.AMP.8ab: vispaṣṭaṁ dr̥ṣṭam ētc ca gōviṣāṇitvayōr mitau
ŚlōVā.AMP.8cd: vyāpyatvād gamikā gāvō vyāpikā na viṣāṇitā ||
ŚlōVā.AMP.9ab: tēna yatrāpy ubhau dhrmau vyāpyavyāpakasammatau
ŚlōVā.AMP.9cd: tatrāpi vyāpyataiva syād aṅgaṁ na vyāpitā mitēḥ ||
ŚlōVā.AMP.10ab: tēna dharmyantarēṣv ēṣā yasya yēnaiva yādr̥śī
ŚlōVā.AMP.10cd: dēśē yāvati kālē vā vyāpyatā prāṅ nirūpitā ||
ŚlōVā.AMP.11ab: tasya tāvati tādr̥k sa dr̥ṣṭō dharmyantarē punaḥ
ŚlōVā.AMP.11cd: vyāpyāṁśō vyāpakāṁśasya tathaiva pratipādkaḥ ||
ŚlōVā.AMP.12ab: bhūyōdarśanagamyā ca vyāptiḥ, sāmānyadharmayōḥ
ŚlōVā.AMP.12cd: jñāyatē bhēdahānēna, kva cic cāpi viśēṣayōḥ ||
ŚlōVā.AMP.13ab: kr̥ttikōdayamālakṣya rōhiṇyāsattik.lptivat
ŚlōVā.AMP.13cd: vyāptēś ca dr̥śyamānāyāḥ kaś cid dharmaḥ prayōjakaḥ ||
ŚlōVā.AMP.14ab: asmin saty amunā bhāvyam iti śaktyā nirūpyatē
ŚlōVā.AMP.14cd: anyē paraprayuktānāṁ vyāptīnām upajīvakāḥ ||
ŚlōVā.AMP.15ab: tair dr̥ṣṭair api naivēṣṭā vyāpakāṁśāvadhāraṇā
ŚlōVā.AMP.15cd: yē tu tān api visrabdhaṁ sādhyasiddhyau prayuñjatē ||
ŚlōVā.AMP.16ab: sulabhaiḥ pratihētvādidōṣair bhrāmyanti tē ciram
ŚlōVā.AMP.16cd: tēṣv āgamaviruddhatvaṁ svayaṁ cēṣṭavighātitā ||
ŚlōVā.AMP.17ab: alaukikavivādāś ca varṇyas tē haitukais tataḥ
ŚlōVā.AMP.17cd: niṣiddhitvēna hiṁsānām adharmatvaṁ prayujyatē ||
ŚlōVā.AMP.18ab: tadabhāvē na tatsiddhir hiṁsātvād aprayōjakāt
ŚlōVā.AMP.18cd: hētudvayaprayuktē ca mithyātvē sarvabuddhiṣu ||
ŚlōVā.AMP.19ab: jñānatvōtpattimattvādisādhakō naprayōjakaḥ
ŚlōVā.AMP.19cd: traivarṇikaprayuktā ca yāgādēḥ svargahētutā ||
ŚlōVā.AMP.20ab: na manuṣyatvamātrēṇa śūdrasthēna prayujyatē
ŚlōVā.AMP.20cd: kr̥tasāvayavatvādiprayuktā ca niāśitā ||
ŚlōVā.AMP.21ab: prayatnānantarajñānasadr̥śair na prayujyatē
ŚlōVā.AMP.21cd: jātimattvēndriyatvādi vastusanmātrabandhanam ||
ŚlōVā.AMP.22ab: śadānityatvasiddhyarthaṁ kō vadēd yō na tārkikaḥ
ŚlōVā.AMP.22cd: tasmād ya ēva yasyārthō dr̥ṣṭaḥ sādhanaśaktitaḥ ||
ŚlōVā.AMP.23ab: sa ēva gamakas tasya na prasaṅgānvitō ’pi yaḥ
ŚlōVā.AMP.23cd: upāttaś caikadēśābhyāṁ dharmy apy atraikadēśatā ||
ŚlōVā.AMP.24ab: apārārthyē hi dhūmādēḥ svarūpair naikadēśatā
ŚlōVā.AMP.24cd: sa ēva cōbhayātamāyaṁ gamyō gamaka ēva vā ||
ŚlōVā.AMP.25ab: asiddhēnaikadēśēna gamyaḥ siddhēna bōdhakaḥ
ŚlōVā.AMP.25cd: ataḥ pr̥thagabhinnō vāprayōktṇāṁ vivakṣaya ||
ŚlōVā.AMP.26ab: anityaḥ kr̥takō yasmād dhūmavān agnimān iti
ŚlōVā.AMP.26cd: dharmyabhinnam upādānam, bhēdō ’trāgnir itīdr̥śē ||
ŚlōVā.AMP.27ab: ēkadēśaviśiṣṭaś ca dharmyēvātrānumīyatē
ŚlōVā.AMP.27cd: na hi tannirapēkṣatvē sambhavaty anumēyatā ||
ŚlōVā.AMP.28ab: na dharmamātraṁ siddhatvāt, tathā dharmī, tathōbhayam
ŚlōVā.AMP.28cd: vyastaṁ vāpi samastaṁ vā svātantryēṇānumīyatē ||
ŚlōVā.AMP.29ab: ēkadēśasya liṅgatvaṁ sādhyēnānugamō ’sya ca
ŚlōVā.AMP.29cd: dvayṁ ca na syād iṣṭaṁ sat pakṣēṣv ēṣu yathākramam ||
ŚlōVā.AMP.30ab: anityatvādayō dharmāḥ kr̥takatvādayō na hi
ŚlōVā.AMP.30cd: dhvaninānugamō naiṣāṁ nōbhayasyōbhayēna vā ||
ŚlōVā.AMP.31ab: sambandhō ’py anupādānān nāmnā ṣaṣṭhyāpi vā mitau
ŚlōVā.AMP.31cd: na cāpy anugamas tēna liṅgasyēha nidarśyatē ||
ŚlōVā.AMP.32ab: na cākāradvayaṁ tasya sādhyasādhanabhāg bhavēt
ŚlōVā.AMP.32cd: tasmad arthagr̥hītatvānmatubarthasya gamyatā ||
ŚlōVā.AMP.33ab: na svāntantryēṇa mantavyā, yathā daṇḍyādiśabdataḥ
ŚlōVā.AMP.33cd: viśīṣṭārthapratītau syāt sambandhō nāntarīyakaḥ ||
ŚlōVā.AMP.34ab: viśēṣaṇaviśēṣyatvam āpannau dvāv imāv ataḥ
ŚlōVā.AMP.34cd: gamyau, aṅgāṅgibhāvas tu kaiś cid iṣṭō vikalpataḥ ||
ŚlōVā.AMP.35ab: sarvathā dharmiṇō dharmō dharmēṇa tv avagamyatē
ŚlōVā.AMP.35cd: viśēṣaṇaviśēṣyatvē na viśēṣō ’vadhāryatē ||
ŚlōVā.AMP.36ab: tatrōtaraṁ vadanty anyē yadi dharmī viśēṣaṇam
ŚlōVā.AMP.36cd: hētudharmēṇa samandhas tasyāprādhānyataḥ sphuṭaḥ ||
ŚlōVā.AMP.37ab: pradhānatvād dhi dharmēṇa sambandhō vākyatō bhavēt
ŚlōVā.AMP.37cd: tatrāsambhavataḥ paścāt kalpyō ’sau dharminā saha ||
ŚlōVā.AMP.38ab: dhvanēr ity atha vā vācyam, anvayasya tu darśanē
ŚlōVā.AMP.38cd: bhēdōpāttasya dharmasya guṇābhāvō na duṣyati ||
ŚlōVā.AMP.39ab: agnēr dēśaviśiṣṭatvē na caitat pakṣalakṣaṇam
ŚlōVā.AMP.39cd: viśiṣṭatāsya dēśēna bhavēd ēvamprakārikā ||
ŚlōVā.AMP.40ab: yō ’gniḥ sō ’sti kva cid dēśē yō dr̥ṣṭō yatra tatra vā
ŚlōVā.AMP.40cd: agniḥ pūrvānubhūtō vā dēśamātrēṇa saṅgataḥ ||
ŚlōVā.AMP.41ab: yō ’gniḥ sō ’nēna yuktō vā yō dr̥ṣṭō ’nēna sō ’tha vā
ŚlōVā.AMP.41cd: yō ’yaṁ sa dēśamātrēṇa yuktaḥ, pūrvēṇa vāpy ayam ||
ŚlōVā.AMP.42ab: ētaddēśaviśiṣṭō vā yō ’yam agnir iti, iha tu
ŚlōVā.AMP.42cd: pūrvayōḥ siddhasādhyatvaṁ parēṣu syād viruddhatā ||
ŚlōVā.AMP.43ab: vyāptir ētēna dēśēna sarvāgnīnāṁ na yujyatē
ŚlōVā.AMP.43cd: nāpi pūrvasya, nāpy ēṣa vahniḥ sarvair viśiṣyatē ||
ŚlōVā.AMP.44ab: dēśaiḥ, pūrvēṇa vāpy asya na dēśēna viśēṣyatā
ŚlōVā.AMP.44cd: ētaddēśaviśiṣṭō ’yam ity ētat kathyatē katham ||
ŚlōVā.AMP.45ab: yadā dēśānapēkṣō ’gnir nāyam ity avadhāryatē
ŚlōVā.AMP.45cd: agnēḥ pūrvataraṁ cātra dēśa ēvāvadhāryatē ||
ŚlōVā.AMP.46ab: tajjñānakālabuddhaś ca na dēśaḥ syād viśēṣaṇam
ŚlōVā.AMP.46cd: dēśasya parvatādēs tu svarūpē pāvakād r̥tē ||
ŚlōVā.AMP.47ab: gr̥hītē ’gniviśiṣṭasya punarjñānaṁ na duṣyati
ŚlōVā.AMP.47cd: tasmād dharmaviśiṣṭasya dharmiṇaḥ syāt pramēyatā ||
ŚlōVā.AMP.48ab: sā dēśasyāgniyuktasya, dhūmasyānyaiś ca kalpitā
ŚlōVā.AMP.48cd: nanu śabdavad ēva syāl liṅgamyaṁ viśiṣaṇam ||
ŚlōVā.AMP.49ab: naivam, na hy atra liṅgasya śaktyanēkatvakalpanā
ŚlōVā.AMP.49cd: na ca tasyānumēyatvam, viśēṣyaś cāvadhāritaḥ ||
ŚlōVā.AMP.50ab: viśiṣṭatvēna cājñānāt tanmātrasyānumēyatā
ŚlōVā.AMP.50cd: nanu dhūmaviśēṣyatvē hētōḥ pakṣaikadēśatā ||
ŚlōVā.AMP.51ab: naitad asti, viśēṣē hi sādhyē sāmānyahētutā
ŚlōVā.AMP.51cd: dhūmatajjānasambandhasmr̥tiprāmāṇyakalpanē ||
ŚlōVā.AMP.52ab: phalēna viṣayaikatvaṁ tadvyāpārāt purōditam
ŚlōVā.AMP.52cd: pramēyadhīpramāṇatvaṁ bhāṣyakāras tu manyatē ||
ŚlōVā.AMP.53ab: pratyakṣāniyamōktaś ca sarvatraivānuṣajyatē
ŚlōVā.AMP.53cd: anumānagr̥hītasya tēnaiva pratipādanam ||
ŚlōVā.AMP.54ab: parēbhyō vāñchatā vācyaḥ pūrvapakṣō yathōditaḥ
ŚlōVā.AMP.54cd: tatra dharmiṇam uddiśya sādhyadharmō vidhīyatē ||
ŚlōVā.AMP.55ab: niyamas tadvipakṣāc ca kalpyatē nāvirōdhinaḥ
ŚlōVā.AMP.55cd: asannikr̥ṣṭavācā ca dvayam atra jihāsitam ||
ŚlōVā.AMP.56ab: tādrūpyēṇa paricchittis tadviparyayatō ’pi ca
ŚlōVā.AMP.56cd: pramitasya pramāṇē hi nāpēkṣā jāyatē punaḥ ||
ŚlōVā.AMP.57ab: tādrūpyēṇa paricchinnē pramāṇaṁ niṣphalaṁ param
ŚlōVā.AMP.57cd: vaiparītyaparicchinnē nāvakāśaḥ parasya tu ||
ŚlōVā.AMP.58ab: mūlē tasya hy anutpannē pūrvēṇa viṣayō hr̥taḥ
ŚlōVā.AMP.58cd: pratyakṣādēś ca ṣaṭkasya yēnaivārthō ’vadhāritaḥ ||
ŚlōVā.AMP.59ab: tēnaivōttarabādhaḥ syād, vikalpādēr asambhavāt
ŚlōVā.AMP.59cd: agrāhyatā tu śabdādēḥ pratyakṣēṇa virudhyatē ||
ŚlōVā.AMP.60ab: tēṣām aśrāvaṇatvādi viruddham anumānataḥ
ŚlōVā.AMP.60cd: na hi śrāvaṇatā nāma pratyakṣēṇāvagamyatē ||
ŚlōVā.AMP.61ab: sānvayavyatirēkābhyāṁ gamyatē badhirādiṣu
ŚlōVā.AMP.61cd: tridhā śabdavirōdhaḥ syāt pratijñādivibhāgataḥ ||
ŚlōVā.AMP.62ab: pratijñāpūrvasañjalpasarvalōkaprasiddhitaḥ
ŚlōVā.AMP.62cd: yāvajjīvam ahaṁ maunīty uktimātrēṇa bādhyatē ||
ŚlōVā.AMP.63ab: sarvavākyamr̥ṣātvē tu dharmōktyaivātmabādhanam
ŚlōVā.AMP.63cd: dharmyuktyāhaṁ yatō jātaḥ sā vandhyā jananī mama ||
ŚlōVā.AMP.64ab: bauddhasya śabdanityatvaṁ pūrvōpētēna bādhyatē
ŚlōVā.AMP.64cd: candraśabdābhidhēyatvaṁ śaśinō yō niṣēdhati ||
ŚlōVā.AMP.65ab: sa sarvalōkasiddhēna candrajñānēna bādhyatē
ŚlōVā.AMP.65cd: jñātagōgavayākāraṁ prati yaḥ sādhayēd idam ||
ŚlōVā.AMP.66ab: na gōr gavayasādr̥śyaṁ tasya bādhōpamānataḥ
ŚlōVā.AMP.66cd: gēhāvagatanāstitvō jīvaṁś caitrō yadā bahiḥ ||
ŚlōVā.AMP.67ab: nāstīti sādhyatē bādhas tatrārthāpattitō bhavēt
ŚlōVā.AMP.67cd: agnāvadāhakē sādhyē śabdē cānabhidhāyakē ||
ŚlōVā.AMP.68ab: śrōtrādināstitāyāṁ ca śabdānityatvasādhanē
ŚlōVā.AMP.68cd: śrutārthāpattibādhō ’tra yadāptōktinivāritē ||
ŚlōVā.AMP.69ab: divābhujau niṣidhyēta hētunā rātribhōjanam
ŚlōVā.AMP.69cd: śaśaśr̥ṅgādisadbhāvavirōdhō ’nupalabdhitaḥ ||
ŚlōVā.AMP.70ab: ēvaṁ ca dharmasambandhabādhas tāvad udāhr̥taḥ
ŚlōVā.AMP.70cd: dharmadharmyubhayēṣāṁ ca svarūpasvaviśēṣayōḥ ||
ŚlōVā.AMP.71ab: śrutyarthākṣiptayōr vākyē vācyaḥ sarvapramāṇakaḥ
ŚlōVā.AMP.71cd: tr̥ṇādivikriyāhētōr agnimaddhimasādhanē ||
ŚlōVā.AMP.72ab: pratyakṣāvagatāc chaityāt tadviśēṣōtthabādhanam
ŚlōVā.AMP.72cd: adharmō vihitō duḥkhaṁ karōtyalpam itīha tu ||
ŚlōVā.AMP.73ab: vihitatvād adharmasya svarūpasyaiva bādhanam
ŚlōVā.AMP.73cd: tathā duḥkhanimittatvaṁ viśēṣas tasya bādhyatē ||
ŚlōVā.AMP.74ab: ayathārthā dhiyaḥ sarvāḥ ity uktē dvayabādhanam
ŚlōVā.AMP.74cd: svarūpasvaviśēṣābhyām, taddhīmithyātvasādhanāt ||
ŚlōVā.AMP.75ab: kṣaṇikātyantamithyātvē viśēṣau ca dvayōr iha
ŚlōVā.AMP.75cd: darśanād ēkadēśasyēty anēnaitad vyudasyatē ||
ŚlōVā.AMP.76ab: yatraikasyōbhayōr vāpi saṁśayādhīviparyayāḥ
ŚlōVā.AMP.76cd: śaityān na dāhakō bahniś cākṣuṣatvād anityatā ||
ŚlōVā.AMP.77ab: śabdasyētyēvamādau tu dvayōḥ siddhō viparyayaḥ
ŚlōVā.AMP.77cd: kr̥takatvaguṇatvādau parōktē yājñikaṁ prati ||
ŚlōVā.AMP.78ab: svōktē caivamprakārē syād asiddhō ’nyatarasya tu
ŚlōVā.AMP.78cd: bāṣpādibhāvasandigdhō dvayōr anyatarasya vā ||
ŚlōVā.AMP.79ab: dhūmas tridhāpy asiddhaḥ syāt, ēvaṁ tāvat svarūpataḥ
ŚlōVā.AMP.79cd: ēta ēva prakārāḥ syur āśrayāsiddhikalpanē ||
ŚlōVā.AMP.80ab: jñātē ’pi hi svarūpēṇa nātaddharmē ’sti hētutā
ŚlōVā.AMP.80cd: sarvatra dr̥ṣṭakāryatvād ātmā sarvagatas tv iti ||
ŚlōVā.AMP.81ab: bauddhaṁ pratyāśrayāsiddhaḥ, laukikādēs tu saṁśayaḥ
ŚlōVā.AMP.81cd: bāṅmātrāsiddhimātrēṇa vyavahārāprakalpanāt ||
ŚlōVā.AMP.82ab: dvābhyāṁ yō ’sattvatō jñātas tadvacō dūṣaṇaṁ matam
ŚlōVā.AMP.82cd: itarat sādhanaṁ tu syād vādinā yadi sādhyatē ||
ŚlōVā.AMP.83ab: nirākaraṇasiddhau vā dūṣaṇaṁ prativādinaḥ
ŚlōVā.AMP.83cd: sandēhaviparītatvahētū cātra nirākr̥tau ||
ŚlōVā.AMP.84ab: jñātasambandhavacanāt, trayaḥ saṁśayahētavaḥ
ŚlōVā.AMP.84cd: san sādhyē tadabhāvē vā dvābhyāṁ vyāvr̥tta ēva ca ||
ŚlōVā.AMP.85ab: dvau viruddhārthasambaddhau yāv ēkatraikadēśini
ŚlōVā.AMP.85cd: pramēyānityatāmūrtidharmāḥ sādhāraṇā dvayōḥ ||
ŚlōVā.AMP.86ab: nityāyatnōtthayatnōtthānityēṣu dviranityataḥ
ŚlōVā.AMP.86cd: nityā bhūrgandhavattvēna syād asādhāraṇas tvayam ||
ŚlōVā.AMP.87ab: niścayaikāṅgavaikalyād ēṣa saṁśayakāraṇam
ŚlōVā.AMP.87cd: sādhāraṇō yathā dr̥ṣṭō buddhidvayanimittakaḥ ||
ŚlōVā.AMP.88ab: viruddhaikānavāptēś ca saṁśayē kāraṇaṁ matam
ŚlōVā.AMP.88cd: atrāsādhāraṇō nāsti tadabhāvamukhēna tu ||
ŚlōVā.AMP.89ab: dvayāsattvavirōdhāc ca mataḥ saṁśayakāraṇam
ŚlōVā.AMP.89cd: sandigdhahētutā caiṣāṁ viṣayāpēkṣayōcyatē ||
ŚlōVā.AMP.90ab: nirṇayasyāpi hētutvaṁ dr̥ṣṭaṁ sādhyāntarē yataḥ
ŚlōVā.AMP.90cd: vyavacchēdānvayau labdhvā, niṣkriyādāv amūrtivat ||
ŚlōVā.AMP.91ab: kṣityēkadēśasiddhatvē gandhavattvasya hētutā
ŚlōVā.AMP.91cd: yatrāpratyakṣatā vāyōr arūpatvēna sādhyatē ||
ŚlōVā.AMP.92ab: sparśāt pratyakṣatā vāsau viruddhāvyabhicāritā
ŚlōVā.AMP.92cd: kē cij jātyantaraṁ caināṁ varṇayantyaparē punaḥ ||
ŚlōVā.AMP.93ab: sādhāraṇatvam aṁśēna samastaṁ vāpy ananvayam
ŚlōVā.AMP.93cd: pratijñā yatra bādhyēta pūrvōktair yasya sādhanaiḥ ||
ŚlōVā.AMP.94ab: tat parājayataḥ kāryō nirṇayō bādhavarjanāt
ŚlōVā.AMP.94cd: kva cit saṁśayahētū yau pratyēkatvēna lakṣitau ||
ŚlōVā.AMP.95ab: saṅghātē nirṇayas tābhyāmūrdhvatākākavattvavat
ŚlōVā.AMP.95cd: pratyēkaṁ saṁhatau vāpi gamakāvavirōdhinau ||
ŚlōVā.AMP.96ab: tasmād bhinnau viruddhārthau hētū cātra nidarśitau
ŚlōVā.AMP.96cd: ṣōḍhā viruddhatām āhuś caturddhā vaikadhāpi vā ||
ŚlōVā.AMP.97ab: śrutyarthōktasya bādhāyāṁ pratijñārthasya hētunā
ŚlōVā.AMP.97cd: nityatvē kr̥takatvasya dharmabādhād viruddhatā ||
ŚlōVā.AMP.98ab: bādhō dharmaviśēṣasya yadā tv ēvaṁ prayujyatē
ŚlōVā.AMP.98cd: arthavacchabdarūpaṁ syāt prāksambandhāvadhāraṇāt ||
ŚlōVā.AMP.99ab: vibhaktimattvāt paścādvat svarūpēṇēti cāśritē
ŚlōVā.AMP.99cd: asvarūpārthayōgas tu paścāc chabdasya dr̥śyatē ||
ŚlōVā.AMP.100ab: tēna prāg api sambandhād asvarūpārthatā bhavēt
ŚlōVā.AMP.100cd: ihapratyayahētutvād dravyādēr vyatiricyatē ||
ŚlōVā.AMP.101ab: samavāyō yathēhāyaṁ ghaṭa ityādisaṅgatiḥ
ŚlōVā.AMP.101cd: atrāpy asamavāyatvaṁ saṁyōgasyēva sidhyati ||
ŚlōVā.AMP.102ab: tēna dharmisvarūpasya vaiparītyād viruddhatā
ŚlōVā.AMP.102cd: yac ca sattāvad ēkatvaṁ samavāyasya kalpitam ||
ŚlōVā.AMP.103ab: tatra saṁyōgavadbhēdāt syād viśēṣaviruddhatā
ŚlōVā.AMP.103cd: nityam ātmāstitā kaiś cid yadā sautrāntikaṁ prati ||
ŚlōVā.AMP.104ab: sādhyatē ’vayavābhāvād vyōmavad dvayabādhanam
ŚlōVā.AMP.104cd: tadōbhayaviśēṣasya bādhō ’yaṁ sādhyatē yadā ||
ŚlōVā.AMP.105ab: pārārthyaṁ cakṣurādīnāṁ saṅghātāc chayanādivat
ŚlōVā.AMP.105cd: śayanē saṅghapārārthyaṁ bhautikavyāptahētukē ||
ŚlōVā.AMP.106ab: ātmānaṁ prati pārārthyam asiddham iti bādhanam
ŚlōVā.AMP.106cd: asaṁhataparārthatvē dr̥ṣṭē saṁhatatāpi ca ||
ŚlōVā.AMP.107ab: anahaṅkārikatvaṁ ca cakṣurādēḥ prasajyatē
ŚlōVā.AMP.107cd: gamakasyaikadēśasya vyāptir gamyēti bhāṣitum ||
ŚlōVā.AMP.108ab: sādhyasādharmyavaidharmyadr̥ṣṭāntaḥ pratipādyatē
ŚlōVā.AMP.108cd: tatra hētvartham uddiśya sādhyōpādānam iṣyatē ||
ŚlōVā.AMP.109ab: uddēśyō vyāpyatē dharmō vyāpakaś cētarō mataḥ
ŚlōVā.AMP.109cd: yadvr̥ttayōḥ prāthamyam ity ādyuddēśalakṣaṇam ||
ŚlōVā.AMP.110ab: tadvr̥ttam ēva kāraś ca syād upādēyalakṣaṇam
ŚlōVā.AMP.110cd: vadatyarthaṁ svaśaktyā ca śabdō vaktranapēkṣayā ||
ŚlōVā.AMP.111ab: sādhyahētutvam arthānāṁ vyāptiśaktyanurōdhataḥ
ŚlōVā.AMP.111cd: tatrājñānād yadā vakta sahacāravivakṣayā ||
ŚlōVā.AMP.112ab: viparyayēṇa vā hētau na vyāptatvaṁ vivakṣati
ŚlōVā.AMP.112cd: vivakṣann api vā śabdaṁ tadyōgyaṁ na vadēd yadi ||
ŚlōVā.AMP.113ab: ghaṭē kr̥takanāśitvē nāśivyāptaṁ kr̥tēna vā
ŚlōVā.AMP.113cd: na tadēṣṭasya hētutvam, syād aniṣṭasya caiva tat ||
ŚlōVā.AMP.114ab: tasmād vyāpyatvarūpēṇa vācyō hētutvasammataḥ
ŚlōVā.AMP.114cd: yadā samyak prayuktē ’pi vākyē ’rthō na tathā bhavēt ||
ŚlōVā.AMP.115ab: sādhyahētūbhayavyāptiśūnyatvāt paramārthataḥ
ŚlōVā.AMP.115cd: nityō dhvaniramūrttatvāt karmavat paramāṇuvat ||
ŚlōVā.AMP.116ab: ghaṭavad vyōmavaccāpi, tadasadvādinaṁ prati
ŚlōVā.AMP.116cd: dharmyasiddhāv api hy ēvaṁ dr̥ṣṭāntābhāsatā bhavēt ||
ŚlōVā.AMP.117ab: tat sadbhāvē ’pi ca vyōmni dvayayuktē ’pi kīrtitē
ŚlōVā.AMP.117cd: karmādyālōcanād vyāptir hētōr nāstīti varjanam ||
ŚlōVā.AMP.118ab: vyāptyā sādharmya uktē ca na vaidharmyam apēkṣyatē
ŚlōVā.AMP.118cd: sahabhāvitvadr̥ṣṭyā tu yadā vyāptiṁ na lakṣayēt ||
ŚlōVā.AMP.119ab: paraḥ sādharmyadr̥ṣṭāntāt tac ca nāpēkṣatē yadā
ŚlōVā.AMP.119cd: vaktā vā sahabhāvitvaṁ śuddhaṁ tēna vadēd yadā ||
ŚlōVā.AMP.120ab: viparītānvayaṁ vāpi tat samādhitsayā tadā
ŚlōVā.AMP.120cd: pūrvajñānōpamardēna vaidharmyēṇēṣṭasādhanam ||
ŚlōVā.AMP.121ab: sāhityamātraṁ pūrvōktaṁ hētōs tatrōpayujyatē
ŚlōVā.AMP.121cd: vyāpyavyāpakabhāvō hi bhāvayōr yādr̥g iṣyatē ||
ŚlōVā.AMP.122ab: tayōr abhāvayōs tasmād viparītaḥ pratīyatē
ŚlōVā.AMP.122cd: dhūmabhāvē ’gnibhāvēna vyāptē ’nagnis tataś cyutaḥ ||
ŚlōVā.AMP.123ab: adhūma ēva vidyētētyēvaṁ vyāpyatvamaśnutē
ŚlōVā.AMP.123cd: tathānagnāvadhūmēna vyāptē dhūmas tatacyutaḥ ||
ŚlōVā.AMP.124ab: anyatrānavakāśatvād vyāpyatē dhruvam agninā
ŚlōVā.AMP.124cd: vyāpakau tu yadōcyētē bhāvābhāvau tadā tataḥ ||
ŚlōVā.AMP.125ab: naiva vyāpyād vipakṣasya pracyutiḥ kathitā bhavēt
ŚlōVā.AMP.125cd: tasmād dhūmēna sādhyatvam agnēḥ prārthayatē yadā ||
ŚlōVā.AMP.126ab: tadānagnir adhūmēna vyāptō vācyaḥ na cānyathā
ŚlōVā.AMP.126cd: anagnyadhūmasāhityē vyāptēr vāpi viparyayē ||
ŚlōVā.AMP.127ab: na prastutōpakāraḥ syād anyad vāpi prasādhyatē
ŚlōVā.AMP.127cd: yatrāpy arthasya śūnyatvaṁ dvābhyām ēkēna vā bhavēt ||
ŚlōVā.AMP.128ab: yad anityaṁ tu tan mūrtam aṇuvad buddhivat khavat
ŚlōVā.AMP.128cd: sādhyēna vyāptisiddhyaiva vyatirēkō ’tra kathyatē ||
ŚlōVā.AMP.129ab: yasyāyaṁ nāsty asau hētus tēna sādhyēna nāpyatē
ŚlōVā.AMP.129cd: tēna dr̥ṣṭē ’pi sāhityē na sarvō gamya iṣyatē ||
ŚlōVā.AMP.130ab: sahadr̥ṣṭir na sambandhō vyāptir naiva ca tāvatā
ŚlōVā.AMP.130cd: mūrtānityatvayuktē ’pi tasmād aṅgīkr̥tē ghaṭē ||
ŚlōVā.AMP.131ab: karmādau vyāptyabhāvēna na dr̥ṣṭāntatvam iṣyatē
ŚlōVā.AMP.131cd: aśēṣāpēkṣitatvāc ca saukaryāc cāpy adarśanāt ||
ŚlōVā.AMP.132ab: sādhanē yadyapīṣṭō ’tra vyatirēkō ’numāṁ prati
ŚlōVā.AMP.132cd: tāvatā na hy anaṅgatvaṁ yuktiḥ śābdē hi vakṣyatē ||
ŚlōVā.AMP.133ab: bōdhaprasaṅgō bhēdānāṁ na cāvyāptēr bhaviṣyati
ŚlōVā.AMP.133cd: astisāmānyavastvēṣu vyāpitā tatra gamyatām ||
ŚlōVā.AMP.134ab: kē cit sādharmyadr̥ṣṭāntē vyāptyāpi kathitē punaḥ
ŚlōVā.AMP.134cd: vaidharmyōktim apīcchanti, vyāvr̥ttiniyamēcchayā ||
ŚlōVā.AMP.135ab: hētau sādharmyadr̥ṣṭāntāt sādhyēnaivāvadhāritē
ŚlōVā.AMP.135cd: vyāvr̥ttiḥ sarvataḥ prāptā sādhyābhāvē niyamyatē ||
ŚlōVā.AMP.136ab: tat tu mandaphalaṁ yasmāt pakṣē ’py ēvaṁ nirūpitam
ŚlōVā.AMP.136cd: vyāpakābhāvamātraṁ hi vyāpyān nityaṁ nivartatē ||
ŚlōVā.AMP.137ab: tasmād yathaiva śuklatvē paṭasyōktē virōdhinām
ŚlōVā.AMP.137cd: nivr̥ttir na tu dairdhyādēs tathātrāpi bhaviṣyati ||
ŚlōVā.AMP.138ab: dvaividhyaṁ nōpapannaṁ tu yathaiva hy agnidhūmayōḥ
ŚlōVā.AMP.138cd: pratyakṣadr̥ṣṭaḥ sambandhō gatiprāptyōs tathaiva hi ||
ŚlōVā.AMP.139ab: ādityē ’nupalabdhiś cēn na dēśē ’py adhunātanē
ŚlōVā.AMP.139cd: kva cit tatrōpalabdhiś cēd dēvadattē ’pi dr̥śyatām ||
ŚlōVā.AMP.140ab: yadi dharmyantarāpēkṣā tatra sāmānyadr̥ṣṭatā
ŚlōVā.AMP.140cd: syād agnidhūmayōḥ saiva, tasmād ēvaṁ pracakṣatē ||
ŚlōVā.AMP.141ab: pratyakṣadr̥ṣṭasambandhaṁ yayōr ēva viśēṣayōḥ
ŚlōVā.AMP.141cd: gōmayēndhanatajjanyaviśēṣādimatiḥ kr̥tā ||
ŚlōVā.AMP.142ab: taddēśasthēna tēnaiva gatvā kālāntarē ’pi tam
ŚlōVā.AMP.142cd: yadāgnir budhyatē, tasya pūrvabōdhāt punaḥ punaḥ ||
ŚlōVā.AMP.143ab: sandihyamānasadbhāvavastubōdhāt pramāṇatā
ŚlōVā.AMP.143cd: viśēṣadr̥ṣṭam ētac ca likhitaṁ vindhyavāsinā ||
ŚlōVā.AMP.144ab: ākr̥tyōr ēva caiṣēṣṭā vyavacchēdēna kēna cit
ŚlōVā.AMP.144cd: hētusādhyavyavasthēti viśēṣō nōpadarśitaḥ ||
ŚlōVā.AMP.145ab: agnidhūmāntaratvē ca vācyē sāmānyatō mitau
ŚlōVā.AMP.145cd: sāmānyadr̥ṣṭam ēkāntād atrētyāditya ucyatē ||
ŚlōVā.AMP.146ab: pratyakṣaviṣayatvaṁ ca sāmānyasya prasādhitam
ŚlōVā.AMP.146cd: vastutvaṁ ca, atra hētur vā dvayasyāpy abhidhīyatē ||
ŚlōVā.AMP.147ab: dhūmād agnyanumānasya vastvālambanatā bhavēt
ŚlōVā.AMP.147cd: abhāvānyapramāṇatvāt svārthē śrōtrādibuddhivat ||
ŚlōVā.AMP.148ab: sāmānyasya ca vastutvaṁ pratyakṣagrāhyatāpi ca
ŚlōVā.AMP.148cd: abhāvānyapramēyatvād asādhāraṇavastuvat ||
ŚlōVā.AMP.149ab: sāmānyaṁ nānumānēna vinā yasya pratīyatē
ŚlōVā.AMP.149cd: na ca liṅgavinirmuktam anumānaṁ pravartatē ||
ŚlōVā.AMP.150ab: asāmānyasya liṅgatvaṁ na ca kēna cid iṣyatē
ŚlōVā.AMP.150cd: na cānavagataṁ liṅgaṁ kiñ cid asti prakāśakam ||
ŚlōVā.AMP.151ab: tasya vāpy anumānēna syād anyēna gatiḥ punaḥ
ŚlōVā.AMP.151cd: tadutpattiś ca liṅgāt syāt sāmānyajñānasaṁhitāt ||
ŚlōVā.AMP.152ab: tasya cāpy anumānatvāt bhavēl liṅgēna cōdbhavaḥ
ŚlōVā.AMP.152cd: anumānāntarād ēva jñānēnaivaṁ ca kalpanē ||
ŚlōVā.AMP.153ab: liṅgaliṅgyanumānānām ānantyād ēkaliṅgini
ŚlōVā.AMP.153cd: gatir yugasahasrēṣu bahuṣv api na vidyatē ||
ŚlōVā.AMP.154ab: atha sāmānyabhūtē ’pi liṅgē ’nyasmād gatir bhavēt
ŚlōVā.AMP.154cd: pramāṇād apramāṇād vā tathā liṅgigatir bhavēt ||
ŚlōVā.AMP.155ab: ēvam apy anumānasya nityōcchēdaḥ prasajyatē
ŚlōVā.AMP.155cd: pramāṇāntaram ēva syāt sāmānyasyāvabōdhakam ||
ŚlōVā.AMP.156ab: apramāṇāvabuddhād vā liṅgāl liṅgini yā matiḥ
ŚlōVā.AMP.156cd: sāpi mithyā bhavēn nityaṁ bāṣpajātāgnibuddhivat ||
ŚlōVā.AMP.157ab: nanv apramāṇabhūtāpi sambandhasmr̥tir iṣyatē
ŚlōVā.AMP.157cd: yathā liṅgigatau hētus tathā liṅgagatir bhavēt ||
ŚlōVā.AMP.158ab: tatra yat pūrvavijñānaṁ tasya prāmāṇyam iṣyatē
ŚlōVā.AMP.158cd: tadupasthānamātrēṇa smr̥tēḥ syāc caritārthatā ||
ŚlōVā.AMP.159ab: na tu liṅgagatau kiñ cit pramāṇam upapadyatē
ŚlōVā.AMP.159cd: tadabhāvāsmr̥tiś cātra na kathañ cit pravartatē ||
ŚlōVā.AMP.160ab: smārtam ētadabhēdēna vijñānam iti yō vadēt
ŚlōVā.AMP.160cd: tasya vandhyāsutē ’py asti nūnaṁ smaraṇaśaktatā ||
ŚlōVā.AMP.161ab: na cāsādhāraṇō ’rthātmā sāmānyajñānakāraṇam
ŚlōVā.AMP.161cd: yasmān nāsyāvinābhāvas tēna dr̥ṣṭaḥ kathañ cana ||
ŚlōVā.AMP.162ab: syād vā sambandhadr̥ṣṭyāsau sāmānyaṁ kr̥takatvavat
ŚlōVā.AMP.162cd: na hy asādhāraṇaṁ vastu pūrvatrēha ca vidyatē ||
ŚlōVā.AMP.163ab: na cāpy avyapadēśasya vikalparahitasya ca
ŚlōVā.AMP.163cd: vinā pūrvānusandhānāl liṅgatvam upapadyatē ||
ŚlōVā.AMP.164ab: kalpyantē ca viśēṣā yē tē ’py aliṅgam ananvayāt
ŚlōVā.AMP.164cd: ētasmād ēva hētōḥ syāt tajñānasyāpy aliṅgatā ||
ŚlōVā.AMP.165ab: sāmānyarūpatāyāṁ vā tathaivānavadhāraṇam
ŚlōVā.AMP.165cd: kva cid vā dr̥ṣṭasambandhē sarvaḥ pratyāyakō bhavēt ||
ŚlōVā.AMP.166ab: sambandhānubhavō ’vaśyam ēṣitavyaś ca liṅganaḥ
ŚlōVā.AMP.166cd: anumānapravr̥ttēs tu prāg jñānaṁ tatra nāsti tē ||
ŚlōVā.AMP.167ab: na cāpi vāsanāmātrāl liṅgajñānasya sambhavaḥ
ŚlōVā.AMP.167cd: liṅgijñānaṁ ca tadvat syāt trirūpāl liṅgatō na tat ||
ŚlōVā.AMP.168ab: tatrābhāvasya liṅgatvaṁ na cāsāv ānumānikaḥ
ŚlōVā.AMP.168cd: pramāṇāntaragamyatvāt tatra dōṣō na jāyatē ||
ŚlōVā.AMP.169ab: pratyakṣāvagatāl liṅgād yasya liṅgigatir bhavēt
ŚlōVā.AMP.169cd: tasya nātō ’dhikaṁ kiñ cit prārthanīyaṁ prasajyatē ||
ŚlōVā.AMP.170ab: yatrāpy anumitāl liṅgāl liṅgini grahaṇaṁ bhavēt
ŚlōVā.AMP.170cd: tatrāpi maulikaṁ liṅgaṁ pratyakṣād ēva gamyatē ||
ŚlōVā.AMP.171ab: liṅgatvaṁ kr̥takatvādau kriyāyāḥ kārakasya vā
ŚlōVā.AMP.171cd: pratyakṣatvaṁ ca tasyēṣṭam iti dūraṁ na gamyatē ||
ŚlōVā.AMP.172ab: ēvaṁ śabdōpamānādau sāmānyāśrayatā yataḥ
ŚlōVā.AMP.172cd: taddaussthityēna daussthityaṁ sarvatrātaḥ prasajyatē ||
ŚlōVā.AMP.173ab: tasmāt pratyakṣapūrvatvaṁ pramāṇāntara iṣyatē
ŚlōVā.AMP.173cd: pratyakṣatvaṁ ca sāmānyē nānyathā hi gatir bhavēt ||
ŚlōVā.AMP.174ab: pratyakṣālambanatvaṁ ca viśēṣasya kathaṁ bhavēt
ŚlōVā.AMP.174cd: yadā vastvantarāpēkṣaḥ sāmānyāṁśaḥ sa kīrtyatē ||
ŚlōVā.AMP.175ab: rūpādayō hi sāmānyaṁ sarvē nīlādyapēkṣayā
ŚlōVā.AMP.175cd: svaviśēṣānapēkṣyātha nīlādīnāṁ samānatā ||
ŚlōVā.AMP.176ab: tē cāpi tāvat sāmānyaṁ yāvat syuḥ paramāṇavaḥ
ŚlōVā.AMP.176cd: dvyaṇukasyāpi yadrūpaṁ tad dhi sādhāraṇaṁ dvayōḥ ||
ŚlōVā.AMP.177ab: na cāntyēna viśēṣēṇa vyavahārō ’sti kasya cit
ŚlōVā.AMP.177cd: na ca pratyakṣatā tasya saṅghātē kēvalasya vā ||
ŚlōVā.AMP.178ab: bhēdēnāgr̥hyamāṇasya nābhēdō grāhyatāṁ vrajēt
ŚlōVā.AMP.178cd: na ca bhinnēṣv abhinnatvabuddhēr grāhyatvasambhavaḥ ||
ŚlōVā.AMP.179ab: samudāyō na vāpy asti bhavatāṁ na ca sarvadā
ŚlōVā.AMP.179cd: sarvēṣām asatārthēna pratyayōtpattisambhavaḥ ||
ŚlōVā.AMP.180ab: na caikajātiyōgēna vināsti samudāyatā
ŚlōVā.AMP.180cd: samudāyē ’pi cāṇutvaṁ naitēṣām apagacchati ||
ŚlōVā.AMP.181ab: sāmānyam ity adr̥śyē ’pi tēna sāmānya ēva naḥ
ŚlōVā.AMP.181cd: vyāsaṅginī bhavaty ēṣā dhīrvināpy ēkakalpanāt ||
ŚlōVā.AMP.182ab: vyāsajya vartamānasya sāmānyasya yathēndriyaiḥ
ŚlōVā.AMP.182cd: grahaṇaṁ tadvad ēva syāt prativyaktinivēśinaḥ ||
ŚlōVā.AMP.183ab: mīmāṁsakaiś ca nāvaśyam iṣyantē paramāṇavaḥ
ŚlōVā.AMP.183cd: yadbalēnōpalabdhasya mithyātvaṁ kalpayēd bhavān ||
ŚlōVā.AMP.184ab: samūharūpaṁ pratyakṣam adr̥śyaiḥ paramāṇubhiḥ
ŚlōVā.AMP.184cd: yō ’pahnutē śaśasyāpi sō ’bhāvaṁ śr̥ṅgatō vadēt ||
ŚlōVā.AMP.185ab: samūhaparamārthatvē sthitē tatsiddhihētukā
ŚlōVā.AMP.185cd: yadi nāmāvagamyēta paramāṇvastitā punaḥ ||
ŚlōVā.AMP.186ab: tasmād yad gr̥hyatē vastu yēna rūpēṇa sarvadā
ŚlōVā.AMP.186cd: tat tathaivābhyupētavyaṁ sāmānyam atha vētarat ||
ŚlōVā.AMP.187ab: sattādisāmānyam apēkṣya sarvaṁ gōtvādi sādhāraṇatām upaiti
ŚlōVā.AMP.187cd: tasmād asādhāraṇam akṣagamyaṁ vadan na sāmānyam apahnuvīta ||
ŚlōVā.AMP.188ab: sāmānyarupēṇa na gr̥hyatē cēt, kiṁ vāstyasādhāraṇabuddhir atra
ŚlōVā.AMP.188cd: yadvastu lōkaḥ pratipadyatē ’smin dvidhāpi tacchaktyata ēva vaktum ||


---------------------------------------------------------------------
[autpattikasūtra śabdaparicchēda (SBP)]

ŚlōVā.SBP.1ab: pratyakṣādiṣu vaktavyaṁ śabdamātrasya lakṣaṇam
ŚlōVā.SBP.1cd: adatitvaritēnēha kiṁ śāstrād abhidhīyatē ||
ŚlōVā.SBP.2ab: sāmānyalakṣaṇaṁ tyaktvā viśēṣasyaiva lakṣaṇam
ŚlōVā.SBP.2cd: na śakyaṁ kēvalaṁ vaktum itō ’py asya na vācyatā ||
ŚlōVā.SBP.3ab: yac cōktaṁ śabdavijñānād arthē jñānam itīdr̥śamū
ŚlōVā.SBP.3cd: aviśiṣṭaṁ viśiṣṭasya na tacchāstrasya lakṣaṇam ||
ŚlōVā.SBP.4ab: pravr̥ttir vā nivr̥ttir vā nityēna kr̥takēna vā
ŚlōVā.SBP.4cd: puṁsāṁ yēnōpadiśyēta tacchāstram abhidhīyatē ||
ŚlōVā.SBP.5ab: svarūpakathanaṁ yat tu kasya cit tatra dr̥śyatē
ŚlōVā.SBP.5cd: tadaṅgatvēna tasyāpi śāstratvam avagamyatē ||
ŚlōVā.SBP.6ab: bhāvanāyāṁ samastāyāṁ vākyād ēvōpajāyatē
ŚlōVā.SBP.6cd: pravr̥ttir vā nivr̥ttir vā tacchāstraṁ na padād yataḥ ||
ŚlōVā.SBP.7ab: aparīkṣāmiṣēṇāpi lakṣaṇāni vadannayam
ŚlōVā.SBP.7cd: na svatantrōpayōgitvanirapēkṣāṇi jalpati ||
ŚlōVā.SBP.8ab: tatra yallōkavākyasthaṁ kathayēcchabdalakṣaṇam
ŚlōVā.SBP.8cd: vēdaṁ vyākhyātukāmasya tannātīvōpayujyatē ||
ŚlōVā.SBP.9ab: pratyakṣādyupayōgaṁ tu varṇamātrāditaḥ puraḥ
ŚlōVā.SBP.9cd: śāstrārthajñānavēlāyāṁ matvā tallakṣaṇaṁ kr̥tam ||
ŚlōVā.SBP.10ab: yat tu gāmānayētyādivākyasthaṁ śabdalakṣaṇam
ŚlōVā.SBP.10cd: tasya nēhōpayōgō ’sti tasmāc chāstragataṁ kr̥tam ||
ŚlōVā.SBP.11ab: vēśēṣaś ca na sāmānyam antarēṇāsti kaś cana
ŚlōVā.SBP.11cd: tasmāt tam apy udāhr̥tya sāmānyaṁ lakṣayēt sukham ||
ŚlōVā.SBP.12ab: sāmānyarūpam apy ētadadhikārād viśiṣyatē
ŚlōVā.SBP.12cd: cōdanā cōpadēśaś ca śāstram ēvēty udāhr̥tam ||
ŚlōVā.SBP.13ab: yathā ca cōdanāśabdō vaidikyām ēva vartatē
ŚlōVā.SBP.13cd: śabdajñānārthavijñānaśabdau śāstrē tathā sthitau ||
ŚlōVā.SBP.14ab: pratyakṣādyaparīkṣyatvē tadantarbhāvahētukam
ŚlōVā.SBP.14cd: śāstrasyāpy aparīkṣyatvamanayaiva dhiyōditam ||
ŚlōVā.SBP.15ab: tatrānumānam ēvēdaṁ bauddhair vaiśēṣikaiḥ śritam
ŚlōVā.SBP.15cd: bhēdaḥ sāṁkhyādibhis tv iṣṭō na tūktaṁ bhēdakāraṇam ||
ŚlōVā.SBP.16ab: pūrvasaṁskārayuktāntyavarṇavākyādikalpanā
ŚlōVā.SBP.16cd: vivakṣādi ca dhūmādau nāstīty ētēna bhinnatā ||
ŚlōVā.SBP.17ab: yair uktā tatra vaidharmyavikalpasamajātitā
ŚlōVā.SBP.17cd: dhūmānityaviṣāṇyādiviśēṣān na hi bhinnatā ||
ŚlōVā.SBP.18ab: tailakṣaṇyaparityāgō yāvan na pratipādyatē
ŚlōVā.SBP.18cd: tāvad viśēṣamātrēṇa vadatō jātitā bhavēt ||
ŚlōVā.SBP.19ab: yathēṣṭaviniyōgēna pratītir yāpi śabdataḥ
ŚlōVā.SBP.19cd: na dhūmādēr itīhāpi vyabhicārō ’ṅgavr̥ttibhiḥ ||
ŚlōVā.SBP.20ab: hastasaṁjñādayō yē ’pi yadarthapratipādanē
ŚlōVā.SBP.20cd: bhavēyuḥ kr̥tasaṅkētāstē na liṅgam iti sthitiḥ ||
ŚlōVā.SBP.21ab: puruṣākṣiptatayāṁ ca tathaiva vyabhicāritā
ŚlōVā.SBP.21cd: padavaidikavākyānāṁ na satyavyāpitā bhavēt ||
ŚlōVā.SBP.22ab: sambandhātubhavaś cāyaṁ sō ’nyatrāpi vilakṣaṇaḥ
ŚlōVā.SBP.22cd: ētasmin puruṣāpēkṣā dēśāpēkṣāgnidhūmayōḥ ||
ŚlōVā.SBP.23ab: kālādyapēkṣayā cānyaḥ uktā cānyair abhinnatā
ŚlōVā.SBP.23cd: āptavādāvisaṁvādasāmānyād anumānataḥ ||
ŚlōVā.SBP.24ab: na cāpūrvādiśabdānāṁ bhēdāt sarvatra bhinnatā
ŚlōVā.SBP.24cd: na cēhāśvādiśabdēbhyō bhēdas tēṣāṁ pratīyatē ||
ŚlōVā.SBP.25ab: na cāpy ajñātasambandhaṁ padaṁ kiñ cit prakāśakam
ŚlōVā.SBP.25cd: sambandhān anubhūtyātō na syād ananumānatā ||
ŚlōVā.SBP.26ab: tulyākāratayāpy atra śabdajñānārthataddhiyām
ŚlōVā.SBP.26cd: agnidhūmēṣv adr̥ṣṭatvān na bhēdas tannivāraṇāt ||
ŚlōVā.SBP.27ab: pratibimbēṣv anaikāntō bimbaṁ yādr̥gghi darpaṇē
ŚlōVā.SBP.27cd: tādr̥ṅ mukhādi budhyantē, na cātrānanumānatā ||
ŚlōVā.SBP.28ab: pratyakṣatā tadāpy atra tadānyair vyabhicāritā
ŚlōVā.SBP.28cd: yatra pādādi bambēna gatānām anumīyatē ||
ŚlōVā.SBP.29ab: ēkavākyāt sakr̥c cōktān nāpy anēkasya tatkṣaṇam
ŚlōVā.SBP.29cd: syād viruddhāviruddhasya bōdhād ētasya bhinnātā ||
ŚlōVā.SBP.30ab: liṅgasyāpi hi tādrūpyaṁ dr̥ṣṭaṁ hētuviruddhayōḥ
ŚlōVā.SBP.30cd: virōdhān nānumānaṁ cēt, syād anāgamatāpi tē ||
ŚlōVā.SBP.31ab: yatra caikārthatā vākyē tatra syād anumānatā
ŚlōVā.SBP.31cd: sakr̥duccaritē cāsmin vivakṣaikaiva dr̥śyatē ||
ŚlōVā.SBP.32ab: yas tv anirdhānaṁ ca dhūmādau vyabhicāritam
ŚlōVā.SBP.32cd: sa liṅgē ’py asphuṭē dr̥ṣṭas tasmān naitēna bhidyatē ||
ŚlōVā.SBP.33ab: dr̥ṣṭāntānabhidhānaṁ ca dhūmādau vyabhicāritam
ŚlōVā.SBP.33cd: prasiddhatvād dhi tatrāpi na dr̥ṣṭāntō ’bhidhīyatē ||
ŚlōVā.SBP.34ab: anabhyas tē tv apēkṣantē śabdē sambandhinaḥ smr̥tim
ŚlōVā.SBP.34cd: atra pratyukta ity ēvaṁ budhyantē hi cirāt kva cit ||
ŚlōVā.SBP.35ab: parōktā hētavaś cātra nābhēdasya nivāritāḥ
ŚlōVā.SBP.35cd: śabdānumānayōr aikyaṁ dhūmād agnyanumānavat ||
ŚlōVā.SBP.36ab: anvayavyatirēkābhyām ēkapratyakṣadarśanāt
ŚlōVā.SBP.36cd: sambandhapūrvakatvāc ca pratipattir itō yataḥ ||
ŚlōVā.SBP.37ab: pratyakṣānyapramāṇatvāt tadadr̥ṣṭārthabōdhanāt
ŚlōVā.SBP.37cd: sāmānyaviṣayatvāc ca traikālyaviṣayāśrayāt ||
ŚlōVā.SBP.38ab: kaiś cin mīmāṁsakair uktō bhēdō ’tra viṣayāntarāt
ŚlōVā.SBP.38cd: pūrvābhyāṁ hy aparicchinnē śāstram arthē pravartatē ||
ŚlōVā.SBP.39ab: tatrāpi nāgamatvaṁ syāt puruṣōktē, tathās tu cēt
ŚlōVā.SBP.39cd: pratyayaḥ kin nimittō ’rthē, vaktr̥buddhēḥ, kutō nv asau ||
ŚlōVā.SBP.40ab: na śabdārthasya sāliṅgaṁ na śabdō ’syāḥ kathañ cana
ŚlōVā.SBP.40cd: viśēṣō gamyatē tābhyāṁ na caitasyānumēyatā ||
ŚlōVā.SBP.41ab: tēna vaktur abhiprāyē pratyakṣādyanirūpitē
ŚlōVā.SBP.41cd: puruṣōktir api śrōturāgamatvaṁ prapadyatē ||
ŚlōVā.SBP.42ab: na cāpy ananumēyatvam āgamārthasya śakyatē
ŚlōVā.SBP.42cd: liṅgaṁ hi śabda ēvāsya dhūmō ’gnēr iva kalpyatē ||
ŚlōVā.SBP.43ab: na cāpy ananumēyavāt pramāṇāntaragamyatā
ŚlōVā.SBP.43cd: rūpasyāśrāvaṇatvēna na hy apratyakṣatēṣyatē ||
ŚlōVā.SBP.44ab: ēvaṁ sati svayūthyā na kē cin nātiprapañcinaḥ
ŚlōVā.SBP.44cd: anumānaviśēṣō ’yam īdr̥g dharmasya bōdhakaḥ ||
ŚlōVā.SBP.45ab: bhaviṣyatyartharūpaṁ tu liṅgaṁ dharmē nirākr̥tam
ŚlōVā.SBP.45cd: saṁjñānumānatēcchā tu na duṣyēdāgamē ’pi naḥ ||
ŚlōVā.SBP.46ab: lakṣaṇēna tv abhinnatvaṁ yadi śabdānumānayōḥ
ŚlōVā.SBP.46cd: vēdajñānāpramāṇatvaṁ syād atallakṣaṇatvataḥ ||
ŚlōVā.SBP.47ab: āptavādāvisaṁvādasāmānyān nr̥vacassu hi
ŚlōVā.SBP.47cd: lakṣaṇēnānumānatvāt prāmāṇyaṁ siddhimr̥cchati ||
ŚlōVā.SBP.48ab: vēdē tv āptanarābhāvāt sambandhānubhavād r̥tē
ŚlōVā.SBP.48cd: lakṣaṇaṁ nānumānasyēty aprāmāṇyaṁ prasajyatē ||
ŚlōVā.SBP.49ab: nanv ēkadēśasatyatvē tasya syād anumānatā
ŚlōVā.SBP.49cd: vēdatvād agnihōtrādau vāyukṣēpiṣṭhavākyavat ||
ŚlōVā.SBP.50ab: nādityayūpē ’naikāntāt, tadvad vā gauṇatā bhavēt
ŚlōVā.SBP.50cd: nātaḥ pratyanumānānām ēvaṁ pūrvōktayā viśā ||
ŚlōVā.SBP.51ab: tasmāl lakṣaṇabhēdēna yadi śabdapramāṇatā
ŚlōVā.SBP.51cd: samā lōkē ca vēdē ca siddhā vēdapramāṇatā ||
ŚlōVā.SBP.52ab: tēna cāptōpadēśatvaṁ na syād āgamalakṣaṇam
ŚlōVā.SBP.52cd: nāptasya sambhavō vēdē, lōkē nāsmāt pramāṇatā ||
ŚlōVā.SBP.53ab: purastād varṇitaṁ hy ētat, tsmāc chabdēna yā matiḥ
ŚlōVā.SBP.53cd: tasyāḥ svataḥ pramāṇatvaṁ na cēt syād dōṣadarśanam ||
ŚlōVā.SBP.54ab: anumānēna caitasya prāmāṇyaṁ kēvalaṁ samam
ŚlōVā.SBP.54cd: padē tāvat kr̥tō yatnaḥ parair ity atra varṇyatē ||
ŚlōVā.SBP.55ab: viṣayō ’nyādr̥śas tāvad dr̥śyatē liṅgaśabdayōḥ
ŚlōVā.SBP.55cd: sāmānyaviṣayatvaṁ ca padasya sthāpayiṣyati ||
ŚlōVā.SBP.56ab: dharmādharmaviśiṣṭaś ca liṅgīty ētac ca sādhitam
ŚlōVā.SBP.56cd: na tāvad anumānaṁ hi yāvat tadviṣayaṁ na tat ||
ŚlōVā.SBP.57ab: sāmānyād atiriktaṁ tu śābdē vākyasya gōcaraḥ
ŚlōVā.SBP.57cd: sāmarthyād anumēyatvād aśrutē ’pi padāntarē ||
ŚlōVā.SBP.58ab: saṁkhyādimān padārthaś cēt, na tāvat sō ’vyayādiṣu
ŚlōVā.SBP.58cd: yatrāpi tē pratīyantē tatra vyaktēr viśēṣaṇam ||
ŚlōVā.SBP.59ab: padāntarābhidhēyasya tādarthyāc ca kriyātmanaḥ
ŚlōVā.SBP.59cd: vākyārthē ’pi padaṁ yatra gōmadādi prayujyatē ||
ŚlōVā.SBP.60ab: saty apy atra viśēṣṭatvē siddhatvān naivā pakṣatā
ŚlōVā.SBP.60cd: tāvān ēva hi tatrārthō yaḥ pūrvam avadhāritaḥ ||
ŚlōVā.SBP.61ab: bhēdabuddhēś ca vaiṣamyaṁ prakr̥tipratyayārthayōḥ
ŚlōVā.SBP.61cd: viśēṣaṇaviśēṣyārthasvātantryagrahaṇaṁ na ca ||
ŚlōVā.SBP.62ab: viśēṣyapūrvikā tatra buddhiś cātra viparyayaḥ
ŚlōVā.SBP.62cd: atha śabdō ’rthavattvēna pakṣaḥ kasmān na kalpyatē ||
ŚlōVā.SBP.63ab: pratijñārthaikadēśō hi hētus tatra prasajyatē
ŚlōVā.SBP.63cd: pakṣē dhūmaviśēṣē ca sāmānyaṁ hētur iṣyatē ||
ŚlōVā.SBP.64ab: śabdatvaṁ gamakaṁ nātra gōśabdatvaṁ niṣētsyatē
ŚlōVā.SBP.64cd: vyaktir ēva viśiṣyātō hētuś caikā prasajyatē ||
ŚlōVā.SBP.65ab: bhavēd vyañjakabhēdāc cēt, na tv ēvaṁ pratyayō ’sti naḥ
ŚlōVā.SBP.65cd: kathaṁ cāsya viśiṣṭatvaṁ na tāvad dēśakālataḥ ||
ŚlōVā.SBP.66ab: tatpratītiviśiṣṭaś cēt, paraṁ kim anumīyatē
ŚlōVā.SBP.66cd: na pratyāyanaśaktiś ca viśēṣasyānumīyatē ||
ŚlōVā.SBP.67ab: viśēṣāṇāṁ na śaktir hi saikadēśē ’gnijātivat
ŚlōVā.SBP.67cd: sāmānyasyaiva śaktatvaṁ pakṣō hētus tad ēva ca ||
ŚlōVā.SBP.68ab: tasmād arthaviśiṣṭasya na śabdasyānumēyatā
ŚlōVā.SBP.68cd: kathaṁ ca pakṣadharmatvaṁ śabdasyēha nirūpyatē ||
ŚlōVā.SBP.69ab: na kriyākartr̥sambandhād r̥tē sambandhanaṁ kva cit
ŚlōVā.SBP.69cd: rājā bharttā manuṣyasya tēna rājñaḥ sa ucyatē ||
ŚlōVā.SBP.70ab: vr̥kṣas tiṣṭhati śākhāsu tā vā tatrēti tasya tāḥ
ŚlōVā.SBP.70cd: dēśē ’gnimati dhūmasya kartr̥tvaṁ bhavanaṁ prati ||
ŚlōVā.SBP.71ab: kāryakāraṇabhāvādau kriyā sarvatra vidyatē
ŚlōVā.SBP.71cd: na cānavagatākāraḥ sambandhō ’stīti gamyatē ||
ŚlōVā.SBP.72ab: na cāsty asati sambandhē ṣaṣṭhītatpuruṣō ’pi vā
ŚlōVā.SBP.72cd: tasmān na pakṣadharmō ’yam iti śakyā nirūpaṇā ||
ŚlōVā.SBP.73ab: nivr̥ttē ’nyatra sambandhē yē ’pi tadviṣayātmanā
ŚlōVā.SBP.73cd: vadēyuḥ pakṣadharmatvaṁ śabdasyānupalabdhivat ||
ŚlōVā.SBP.74ab: tair apy ētannirūpyaṁ tu śabdas tadviṣayaḥ katham
ŚlōVā.SBP.74cd: na taddēśādisadbhāvō nābhimukhyādi tasya vā ||
ŚlōVā.SBP.75ab: tasmād utpādayaty ēṣa yatō ’rthaviṣayā matim
ŚlōVā.SBP.75cd: tēna tadviṣayaḥ śabda iti dharmatvakalpanā ||
ŚlōVā.SBP.76ab: tatra vācakatāyāṁ ca siddhāyāṁ pakṣadharmatā
ŚlōVā.SBP.76cd: na pratītyaṅgatāṁ gacchēn na caivam anumānatā ||
ŚlōVā.SBP.77ab: gamakatāc ca dharmatvaṁ dharmatvād gamakō yadi
ŚlōVā.SBP.77cd: syād anyōnyāśrayatvaṁ hi tasmān naiṣāpi kalpanā ||
ŚlōVā.SBP.78ab: na cāgr̥hītasambandhāḥ svarūpavyatirēkataḥ
ŚlōVā.SBP.78cd: śabdaṁ jānanti yēnātra pakṣadharmamatir bhavēt ||
ŚlōVā.SBP.79ab: na ca svarūpamātrēṇa dhūmādēḥ pakṣadharmatā
ŚlōVā.SBP.79cd: na cāpi pūrvasambandham apēkṣyaiṣā prasajyatē ||
ŚlōVā.SBP.80ab: dhūmavān ayam ity ēvam apūrvasyāpi jāyatē
ŚlōVā.SBP.80cd: pakṣadharmamatiḥ, tēna bhidyētōttaralakṣaṇāt ||
ŚlōVā.SBP.81ab: na tv atra pūrvasambandhād adhikā pakṣadharmatā
ŚlōVā.SBP.81cd: na cārthapratyayāt pūrvam ity anaṅgam iyaṁ bhavēt ||
ŚlōVā.SBP.82ab: na ca dharmī gr̥hītō ’tra yēna taddharmatā bhavēt
ŚlōVā.SBP.82cd: parvatādir yathā dēśaḥ prāgdharmatvāvadhāraṇāt ||
ŚlōVā.SBP.83ab: yaś cātra kathyatē dharmī pramēyō ’sya sa ēva naḥ
ŚlōVā.SBP.83cd: na cānavadhr̥tē tasmiṁs taddharmatvāvadhāraṇam ||
ŚlōVā.SBP.84ab: prāk sa cēt pakṣadharmatvād gr̥hītaḥ kiṁ tataḥ param
ŚlōVā.SBP.84cd: paṣadharmādibhir jñātair yēna syād anumānitā ||
ŚlōVā.SBP.85ab: anvayō na ca śabdasya pramēyēṇa nirūpyatē
ŚlōVā.SBP.85cd: vyāpārēṇa hi sarvēṣām anvitatvaṁ pratīyatē ||
ŚlōVā.SBP.86ab: yatra dhūmō ’sti tatrāgnēr astitvēnānvayaḥ sphuṭaḥ
ŚlōVā.SBP.86cd: na tv ēvaṁ yatra śabdō ’sti tatrārthō ’stīti niścayaḥ ||
ŚlōVā.SBP.87ab: na tāvat tatra dēśē ’sau tatkālē vāvagamyatē
ŚlōVā.SBP.87cd: bhavēn nityavibhutvāc cēt, sarvārthēṣu ca tat samam ||
ŚlōVā.SBP.88ab: tēna sarvatra dr̥ṣṭatvād vyatirēkasya cāgatēḥ
ŚlōVā.SBP.88cd: sarvaśabdair aśēṣārthapratipattiḥ prasajyatē ||
ŚlōVā.SBP.89ab: athaivaṁ dēśakālābhyām asatyatvaprakalpanē
ŚlōVā.SBP.89cd: vācakapratyayaṁ kaś cid brūyād arthadhiyānvitam ||
ŚlōVā.SBP.90ab: naivam apy asti dr̥ṣṭō hi vināpy arthadhiyā kva cit
ŚlōVā.SBP.90cd: vācakapratyayō ’smābhir avyutpannanarān prati ||
ŚlōVā.SBP.91ab: dvitīyādiprayōgē ca bhavēd anvayakalpanā
ŚlōVā.SBP.91cd: śatakr̥tvaḥ prayuktē ’pi na ca dr̥ṣṭārthadhīḥ kva cit ||
ŚlōVā.SBP.92ab: nanu yē jñātasambandhās tēṣāṁ dr̥ṣṭō ’nvayaḥ sphuṭaḥ
ŚlōVā.SBP.92cd: yady ēvam anvayāt pūrvaṁ sambandhaḥ kō ’pi kalpitaḥ ||
ŚlōVā.SBP.93ab: nāṅgam arthadhiyām ēṣā bhavēd anvayakalpanā
ŚlōVā.SBP.93cd: anvayādhīnajanmatvam anumānasya ca sthitam ||
ŚlōVā.SBP.94ab: jñātē pratītisāmarthyē tadvaśād ēva jāyatē
ŚlōVā.SBP.94cd: paścād anvaya ity ēṣa kāraṇaṁ katham ucyatē ||
ŚlōVā.SBP.95ab: tasmāt tannirapēkṣaiva śabdaśaktiḥ pratīyatē
ŚlōVā.SBP.95cd: na ca dhūmānvayāt pūrvaṁ śaktatvam avagamyatē ||
ŚlōVā.SBP.96ab: vyatirēkō ’py avijñātād arthāc chabdadhiyau yadi
ŚlōVā.SBP.96cd: sō ’pi paścāt sthitatvēna nārthapratyayasādhanam ||
ŚlōVā.SBP.97ab: sambandhaṁ yaṁ tu vakṣyāmastasya nirṇayakāraṇam
ŚlōVā.SBP.97cd: syād anvayō ’tirēkaś ca na tv arthādhigamasya tau ||
ŚlōVā.SBP.98ab: tasmād ananumānatvaṁ cābdē pratyakṣavad bhavēt
ŚlōVā.SBP.98cd: trairūpyarahitatvēna tādr̥gviṣayavarjanāt ||
ŚlōVā.SBP.99ab: sati cāsya pramāṇatvē bhēdābhēdanirūpanā
ŚlōVā.SBP.99cd: yuktā na tu padajñānāt padārthō ’tra pramīyatē ||
ŚlōVā.SBP.100ab: padaṁ prayujyamānaṁ hi caturddhārthē prayujyatē
ŚlōVā.SBP.100cd: pratyakṣē ca parōkṣē ca jñātē ’jñātē ’pi vā purā ||
ŚlōVā.SBP.101ab: tatra yat pūrvavijñātē pratyakṣē ca prayujyatē
ŚlōVā.SBP.101cd: pramitē ca prayuktatvād anuvādō ’dhikād vinā ||
ŚlōVā.SBP.102ab: adr̥ṣṭapūrvē tv ajñānaṁ sambandhapratyayō ’pi vā
ŚlōVā.SBP.102cd: sambandhō na ca tasyārthaḥ, yō ’rthaḥ sa tv anyagōcaraḥ ||
ŚlōVā.SBP.103ab: parōkṣē ’nanubhūtē ca nābhidhēyē matir bhavēt
ŚlōVā.SBP.103cd: parōkṣaś cānubhūtaś ca yas tatra smr̥tir iṣyatē ||
ŚlōVā.SBP.104ab: pramitē ca pravr̥ttatvāt smr̥tēr nāsti pramāṇatā
ŚlōVā.SBP.104cd: paricchēdaphalatvād dhi prāmāṇyam upajāyatē ||
ŚlōVā.SBP.105ab: tādātvikaparicchēdaphalatvēna pramāṇatā
ŚlōVā.SBP.105cd: pratyabhijñānavat kasmāt smr̥tēr api na kalpyatē ||
ŚlōVā.SBP.106ab: yāvān pūrvaparicchinnas tāvān ēvāvadhāryatē
ŚlōVā.SBP.106cd: smr̥tyā tadanusārēṇa tadāsattvē ’sya naiva dhīḥ ||
ŚlōVā.SBP.107ab: padam abhyadhikābhāvāt smārakān na viśiṣyatē
ŚlōVā.SBP.107cd: padādhikyaṁ bhavēt kiñ cit tatpadasya na gōcaraḥ ||
ŚlōVā.SBP.108ab: prāṇam anumānaṁ vā yady api syāt padānmitiḥ
ŚlōVā.SBP.108cd: vākyārthasyāgamārthatvād dōṣō nāgamavādinām ||
ŚlōVā.SBP.109ab: vākyārthē tu padārthēbhyaḥ sambandhānubhavād r̥tē
ŚlōVā.SBP.109cd: buddhir utpadyatē tēna bhinnā’’sāvakṣabuddhivat ||
ŚlōVā.SBP.110ab: vākyādhikaraṇē cāsya hētōḥ siddhir bhaviṣyati
ŚlōVā.SBP.110cd: sarvēṣāṁ ca parōktānāṁ vākyabuddhāvasiddhatā ||
ŚlōVā.SBP.111ab: vākyēṣv adr̥ṣṭēṣv api sārthakēṣu padārthavinmātratayā pratītim
ŚlōVā.SBP.111cd: dr̥ṣṭvānumānavyatirēkabhītāḥ kliṣṭāḥ padābhēdavicāraṇāyām ||


---------------------------------------------------------------------
[autpattikasūtra upamānaparicchēda (UMP)]

ŚlōVā.UMP.1ab: kīdr̥ggavaya ityēvaṁ pr̥ṣṭō nāgarikair yadi
ŚlōVā.UMP.1cd: bravītyāraṇyakō vākyaṁ yathā gaur gavayas tathā ||
ŚlōVā.UMP.2ab: ētasminn upamānatvaṁ prasiddhaṁ śabarē punaḥ
ŚlōVā.UMP.2cd: tasyāgamābahirbhāvād anyathaivōpavarṇitam ||
ŚlōVā.UMP.3ab: puruṣapratyayēnaiva tatrārthaḥ sampratīyatē
ŚlōVā.UMP.3cd: tadīyavacanatvēna tasmād āgama ēva saḥ ||
ŚlōVā.UMP.4ab: sadr̥śād upajāyēta yā matiḥ sadr̥śāntarē
ŚlōVā.UMP.4cd: dhyānādismr̥titulyatvāt sā pramāṇaṁ kathaṁ bhavēt ||
ŚlōVā.UMP.5ab: dēśakālādibhēdēna yathānyatra viśiṣyatē
ŚlōVā.UMP.5cd: pramēyaṁ naivam asty atra nagarasthānusārataḥ ||
ŚlōVā.UMP.6ab: śrutātidēśavākyānām āraṇyē gavayē matiḥ
ŚlōVā.UMP.6cd: yā sōpamānaṁ kēṣāñ cid gōsādr̥śyānurañjitā ||
ŚlōVā.UMP.7ab: pratyakṣō gavayas tāvat sādr̥śyasmr̥tir atra tu
ŚlōVā.UMP.7cd: nanu sādr̥śyayuktē ’rthē na smr̥tir nēndriyād gatiḥ ||
ŚlōVā.UMP.8ab: pūrvavākyārthavijñānān nādhikyaṁ gavayē yadi
ŚlōVā.UMP.8cd: smaraṇād aviśiṣṭatvāt saṅgatēr na pramāṇatā ||
ŚlōVā.UMP.9ab: atha tv adhikatā kā cit pratyakṣādivaśād bhavēt
ŚlōVā.UMP.9cd: yāvaddhīndriyasambandhas tat pratyakṣam iti sthitam ||
ŚlōVā.UMP.10ab: syaryamāṇasya cāṁśasya vivēdēnāpramāṇatā
ŚlōVā.UMP.10cd: śrutātidēśavākyatvaṁ na cātīvōpayujyatē ||
ŚlōVā.UMP.11ab: yē ’pi hy aśrutatadvākyās tēṣām api bhavaty ayam
ŚlōVā.UMP.11cd: pratyakṣadr̥ṣṭagōtvānāṁ vanē gavayadarśinām ||
ŚlōVā.UMP.12ab: atha saṁjñānusandhānaṁ tēṣāṁ nāstīti varṇyatē
ŚlōVā.UMP.12cd: na nāma vastu tat tāvat sarvathā taiḥ pratīyatē ||
ŚlōVā.UMP.13ab: na ca śabdārthasambandhaḥ pramēyō ’tra tadēṣyatē
ŚlōVā.UMP.13cd: sādr̥śyāvadhr̥tē vākyē vākyād avagatō hy asau ||
ŚlōVā.UMP.14ab: na cāsya pratyabhijñānaṁ punarutpadyatē vanē
ŚlōVā.UMP.14cd: śaktyōr atīndriyatvēna smr̥tir ēva hi sēṣyatē ||
ŚlōVā.UMP.15ab: śabdānuviddhabōdhē ’pi pratyakṣam upapāditam
ŚlōVā.UMP.15cd: tasmāt sādr̥śyayuktārthaḥ pramēyō ’pūrva ucyatām ||
ŚlōVā.UMP.16ab: vyavasāyātmakatvaṁ tu pratyakṣasya yadēṣyatē
ŚlōVā.UMP.16cd: jātyādivat tadā tēna sādr̥śyaṁ kiṁ na mīyatē ||
ŚlōVā.UMP.17ab: pratyakṣābhāsam ētat tu nirvikalpakavādinām
ŚlōVā.UMP.17cd: pramēyavastvabhāvāc ca nābhiprētā pramāṇatā ||
ŚlōVā.UMP.18ab: sādr̥śyasyāpi vastutvaṁ na śakyam apabādhitum
ŚlōVā.UMP.18cd: bhūyō ’vayavasāmānyayōgō jātyantarasya tat ||
ŚlōVā.UMP.19ab: sadr̥śāvayavatvaṁ tu yatra padmadalākṣivat
ŚlōVā.UMP.19cd: tat svāvayavasāmānyabhūmnā tēṣā bhaviṣyati ||
ŚlōVā.UMP.20ab: ēvaṁ jātiguṇadravyakriyāśaktisvadharmataḥ
ŚlōVā.UMP.20cd: ēkaikadvitrisāmastyabhēdād ētasya citratā ||
ŚlōVā.UMP.21ab: na dharmā ēva sādr̥śyaṁ bhūyastā vā tadāśrayā
ŚlōVā.UMP.21cd: bhūyastvavaddhi jātyādi sadr̥śatvēna dr̥śyatē ||
ŚlōVā.UMP.22ab: yamayōḥ katham ētac cēd, dr̥ṣṭatvāt kim ihōcyatē
ŚlōVā.UMP.22cd: kva cid dhi bhūyasām ētat kva cid alpīyasām api ||
ŚlōVā.UMP.23ab: naitāvatā viśēṣēṇa vastutvaṁ tasya hīyatē
ŚlōVā.UMP.23cd: sāmānyāny api caitāni nāśīnyāśrayanāśataḥ ||
ŚlōVā.UMP.24ab: anantāśrayayōgāc ca na nāśō ’nyatra vidyatē
ŚlōVā.UMP.24cd: tēna sarvaṁ na sāmānyaṁ nityatvēna prakalpyatē ||
ŚlōVā.UMP.25ab: sāmānyānāṁ na vā nāśaḥ kva cid abhyupagamyatē
ŚlōVā.UMP.25cd: sarvasya hy āśrayaḥ kaś cid asti dēśāntarādiṣu ||
ŚlōVā.UMP.26ab: tēṣāṁ bhūyas tayā cēdaṁ sādr̥śyam atiricyatē
ŚlōVā.UMP.26cd: tāni vyastāni santy ēvaṁ pratyakṣē ’pi kva cit kva cit ||
ŚlōVā.UMP.27ab: sadr̥śāvayavatvaṁ tu yatra nāma pratīyatē
ŚlōVā.UMP.27cd: tad apy avayavānāṁ syāt samānavayavāntaraiḥ ||
ŚlōVā.UMP.28ab: ēvaṁ tāvad yatō nāsti parābhēdaprakalpanā
ŚlōVā.UMP.28cd: tataḥ paraṁ tu sāmānyaṁ bhavēt sādr̥śyavarjitam ||
ŚlōVā.UMP.29ab: pradhānānāṁ tu sāmānyaṁ yatraikaṁ sampratīyatē
ŚlōVā.UMP.29cd: sa ēvēti bhavēt tatra tadbhēdē sadr̥śatvadhīḥ ||
ŚlōVā.UMP.30ab: citrādau yatra sādr̥śyaṁ sāmānyaṁ tatra kiṁ bhavēt
ŚlōVā.UMP.30cd: tatrāpi pr̥thivīvarṇaviśēṣādisamānatā ||
ŚlōVā.UMP.31ab: rūpagandharasānāṁ ca kasya cit tulyatā kva cit
ŚlōVā.UMP.31cd: nāvaśyaṁ sarvasāmānyāt sādr̥śyam upajāyatē ||
ŚlōVā.UMP.32ab: pr̥thivyādiṣu caitēṣāṁ satām ēva svabhāvataḥ
ŚlōVā.UMP.32cd: pariṇāmādibhir vyaktir yathādr̥ṣṭyavadhāryatē ||
ŚlōVā.UMP.33ab: na hi śaktyātmanā kiñ cid asajjama prapadyatē
ŚlōVā.UMP.33cd: dharmāṇāṁ na ca nānātvam, asti cāvāntararasthitiḥ ||
ŚlōVā.UMP.34ab: vastutvē sati cāsyaivaṁ sambandhasya ca cakṣuṣā
ŚlōVā.UMP.34cd: dvayōr ēkatra vā dr̥ṣṭēḥ pratyakṣatvaṁ na vāryatē ||
ŚlōVā.UMP.35ab: sāmānyavac ca sādr̥śyam ēkaikatra samāptē
ŚlōVā.UMP.35cd: pratiyōginyadr̥ṣṭē ’pi tasmāt tadupapadyatē ||
ŚlōVā.UMP.36ab: tatra yady api gāṁ smr̥tvā tadbhānam upajāyatē
ŚlōVā.UMP.36cd: sannidhērgavayasthatvād bhavēd indriyagōcaraḥ ||
ŚlōVā.UMP.37ab: tasmād yat smaryatē tat syāt sādr̥śyēna viśēṣitam
ŚlōVā.UMP.37cd: pramēyam upamānasya sādr̥śyaṁ vā tadanvatam ||
ŚlōVā.UMP.38ab: pratyakṣēṇāvabuddhē ’pi sādr̥śyē gavi ca smr̥tēḥ
ŚlōVā.UMP.38cd: viśiṣṭasyānyatō ’siddhēr upamānanapramāṇatā ||
ŚlōVā.UMP.39ab: pratyakṣē ’pi yathā dēśē smaryamāṇē ca pāvakē
ŚlōVā.UMP.39cd: viśiṣṭaviṣayatvēna nānumānāpramāṇatā ||
ŚlōVā.UMP.40ab: yatra tv asadr̥śād ēva kalpayitvōpajāyatē
ŚlōVā.UMP.40cd: sādr̥śyapratyayas tatra tadābhāsatvakalpanā ||
ŚlōVā.UMP.41ab: bādhakapratyayāc caiṣā sādr̥śyābhāsatā matā
ŚlōVā.UMP.41cd: yathā palālakūṭasya sādr̥śyaṁ kuñjarādinā ||
ŚlōVā.UMP.42ab: samīpasthō ’pi jānāti sādr̥śyaṁ nēti tatra hi
ŚlōVā.UMP.42cd: na bādhyatē samīpādau yat tu sādr̥śyam ēva tat ||
ŚlōVā.UMP.43ab: na caitasyānumānatvaṁ pakṣadharmādyasambhavāt
ŚlōVā.UMP.43cd: prāk pramēyasya sādr̥śyaṁ na dharmatvēna gr̥hyatē ||
ŚlōVā.UMP.44ab: gavayē gr̥hyamāṇaṁ ca na gavām anumāpakam
ŚlōVā.UMP.44cd: pratijñārthaikadēśatvād gōgatasya na liṅgatā ||
ŚlōVā.UMP.45ab: gavayaś cāpy asambandhān na gōr liṅgatvamr̥cchati
ŚlōVā.UMP.45cd: sādr̥śyaṁ na ca sarvēṇa pūrvaṁ dr̥ṣṭaṁ tadanvayi ||
ŚlōVā.UMP.46ab: ēkasminn api dr̥ṣṭē ’rthē dvitīyaṁ paśyatō vanē
ŚlōVā.UMP.46cd: sādr̥śyēna sahaivāsmiṁs tadaivōtpadyatē matiḥ ||
ŚlōVā.UMP.47ab: śr̥ṅgitvādēr athōcyēta sambandhāl liṅgatā gavi
ŚlōVā.UMP.47cd: na, tēṣāṁ gavayajñānavyāpāraṁ pratyupakṣayāt ||
ŚlōVā.UMP.48ab: yadi tēbhyaḥ pratītiḥ syān niḥsādr̥śyaiva sā bhavēt
ŚlōVā.UMP.48cd: na gauḥ śr̥ṅgādisadr̥śī sadr̥śī gavayēna tu ||
ŚlōVā.UMP.49ab: sadr̥śapratyayaṁ dr̥ṣṭvā śr̥ṅgādipratyayāt param
ŚlōVā.UMP.49cd: gavayapratyayād ēva gōjñānam upajāyatē ||
ŚlōVā.UMP.50ab: sadr̥śāvayavatvē tu tēṣām ēvōpamā bhavēt
ŚlōVā.UMP.50cd: na ca śr̥ṅgādayō yatra tatra gaur anumīyatē ||
ŚlōVā.UMP.51ab: itthaṁ cānumimānasya bhrāntajñānaṁ prasajyatē
ŚlōVā.UMP.51cd: nagarasthē tu gōjñānaṁ smaraṇān nātivartatē ||
ŚlōVā.UMP.52ab: bhinnānumānād upamēyam uktam, sauryādivākyair asahāyi dr̥ṣṭam
ŚlōVā.UMP.52cd: sādr̥śyatō ’gnyādiyutaṁ kathaṁ nu, pratyāyayēd ity upayujyatē naḥ ||
ŚlōVā.UMP.53ab: pratinidhir api caivaṁ vrīhisādr̥śyayōgād bhavati tadapacārē yatra nīvārajātau
ŚlōVā.UMP.53cd: tad api phalam abhīṣṭaṁ lakṣaṇasyōpamāyāḥ pratikr̥tir api gauṇair bōdhyatē yatra cānyaiḥ ||
ŚlōVā.UMP.54ab: matir api ca tathaiva drāgivōtpadyatē ’sminn
ŚlōVā.UMP.54cd: itaraviṣayabōdhē ’saty apītthaṁ ca bādhaḥ ||


---------------------------------------------------------------------
[autpattikasūtra arthāpattiparicchēda (AAP)]

ŚlōVā.AAP.1ab: pramāṇaṣaṭkavijñātō yatrārthō nānyathā bhavan
ŚlōVā.AAP.1cd: adr̥ṣṭaṁ kalpayēd anyaṁ sārthāpattirudāhr̥tā ||
ŚlōVā.AAP.2ab: dr̥ṣṭaḥ pañcabhir apy asmād bhēdēnōktā śrutōdbhavā
ŚlōVā.AAP.2cd: pramāṇagrāhiṇītvēna yasmāt pūrvavilakṣaṇā ||
ŚlōVā.AAP.3ab: tatra pratyakṣatō ’jñātād dāhād dahanaśaktatā
ŚlōVā.AAP.3cd: vahnēr anumitāt sūryē yānāt tacchaktiyōgyatā ||
ŚlōVā.AAP.4ab: śrutārthāpattir atraiva parastād abhidhāsyatē
ŚlōVā.AAP.4cd: gavayōpamitāyā gōs tajjñānagrāhyatā matā ||
ŚlōVā.AAP.5ab: abhidhānaprasidhyartham arthāpattyāvabōdhitāt
ŚlōVā.AAP.5cd: śabdē bōdhakasāmarthyāt tannityatvaprakalpanam ||
ŚlōVā.AAP.6ab: abhidhā nānyathā sidhyēd iti vācakaśaktatām
ŚlōVā.AAP.6cd: arthāpattyāvagamyaivaṁ tadananyagatēḥ punaḥ ||
ŚlōVā.AAP.7ab: arthāpattyantarēṇaiva śabdanityatvaniścayaḥ
ŚlōVā.AAP.7cd: darśanasya parārthatvād ity asminn abhidhāsyatē ||
ŚlōVā.AAP.8ab: pramāṇābhāvanirṇītacaitrābhāvaviśēṣitāt
ŚlōVā.AAP.8cd: gēhāc caitrabahirbhāvasiddhir yā tv iha darśitā ||
ŚlōVā.AAP.9ab: tāmabhāvōtthitāmanyāmarthāpattimudāharat
ŚlōVā.AAP.9cd: pakṣadōṣēṣu cānyāsāmudāharaṇavistaraḥ ||
ŚlōVā.AAP.10ab: abhāvāvagatāccaitrād bahirbhāvasya sūcanam
ŚlōVā.AAP.10cd: pakṣadharmādyanaṅgatvāt bhinnaiṣāpy anumānataḥ ||
ŚlōVā.AAP.11ab: bahirdēśaviśiṣṭē ’rthē dēśē vā tadviśēṣitē
ŚlōVā.AAP.11cd: pramēyō yō gr̥hābhāvaḥ pakṣadharmastvasau katham ||
ŚlōVā.AAP.12ab: tadabhāvaviśiṣṭaṁ tu gr̥haṁ dharmō na kasyacit
ŚlōVā.AAP.12cd: gr̥hābhāvaviśiṣṭastu tadāsau na pratīyatē ||
ŚlōVā.AAP.13ab: gamyatē tu gr̥haṁ tatra na ca caitraḥ pratīyatē
ŚlōVā.AAP.13cd: na cātrādarśanaṁ hēturyathābhāvē ’bhidhāsyatē ||
ŚlōVā.AAP.14ab: tēna vēśmanyadr̥ṣṭatvāditi hēturna kalpyatē
ŚlōVā.AAP.14cd: adarśanādabhāvē ca pramēyasyāvadhāritē ||
ŚlōVā.AAP.15ab: bahirbhāvamatirnāsau tēnādarśanahētukā
ŚlōVā.AAP.15cd: caitrābhāvasya hētutvaṁ gēhē ’bhāvaś ca saṁsthitaḥ ||
ŚlōVā.AAP.16ab: pūrvaṁ na cāgr̥hītasya dharmiṇaḥ syāt pramēyatā
ŚlōVā.AAP.16cd: na cātra bāhyadēśō vā caitrō vā gr̥hyatē purā ||
ŚlōVā.AAP.17ab: nadīpūrēṇa yā vr̥ṣṭir upariṣṭāt pratīyatē
ŚlōVā.AAP.17cd: dēśē kathamadr̥ṣṭē tu pakṣadharmatvasambhavaḥ ||
ŚlōVā.AAP.18ab: vr̥ṣṭimatparadēśatvaṁ nadīpūravatō ’tra tu
ŚlōVā.AAP.18cd: dēśasya pratipadyantē yadvārthāpattirēva sā ||
ŚlōVā.AAP.19ab: jīvataś ca gr̥hābhāvaḥ pakṣadharmō ’tra kalpyatē
ŚlōVā.AAP.19cd: tatsaṁvittir bahirbhāvaṁ na cābudhvōpajāyatē ||
ŚlōVā.AAP.20ab: agnimattānapēkṣā tu dhūmavattā pratīyatē
ŚlōVā.AAP.20cd: na tadgrahaṇavēlāyām agnyadhīnaṁ hi kiñcana ||
ŚlōVā.AAP.21ab: gr̥hābhāvas tu yaḥ śuddhō vidyamānatvavarjitaḥ
ŚlōVā.AAP.21cd: sa mr̥tēṣv api dr̥ṣṭatvād bahirvr̥ttēr na sādhakaḥ ||
ŚlōVā.AAP.22ab: vidyamānatvasaṁsr̥ṣṭagr̥hābhāvadhiyānayā
ŚlōVā.AAP.22cd: gēhād utkālitaś caitrō vidyatē bahirēva hi ||
ŚlōVā.AAP.23ab: gēhābhāvatvamātraṁ tu yat svatantraṁ pratīyatē
ŚlōVā.AAP.23cd: na tāvatā vahirbhāvaścaitrasyaivāvadhāryatē ||
ŚlōVā.AAP.24ab: siddhē sadbhāvavijñānē gēhābhāvadhiyātra tu
ŚlōVā.AAP.24cd: gēhād utkālitā sattā bahir ēvāvatiṣṭhatē ||
ŚlōVā.AAP.25ab: tēnātra nirapēkṣasya vyabhicārō mr̥tādinā
ŚlōVā.AAP.25cd: yasya tvavyabhicāritvaṁ na tatō ’nyat pratīyatē ||
ŚlōVā.AAP.26ab: tasmāt pratyakṣatō gēhē caitrābhāvē hyabhāvataḥ
ŚlōVā.AAP.26cd: jñātē yat sattvavijñānaṁ tadēvēdaṁ bahiḥsthitam ||
ŚlōVā.AAP.27ab: pakṣadharmātmalābhāya bahirbhāvaḥ pravēśitaḥ
ŚlōVā.AAP.27cd: tadviśiṣṭō ’numēyaḥ syāt pakṣadharmānvayādibhiḥ ||
ŚlōVā.AAP.28ab: pakṣadharmādivijñānaṁ bahiḥsaṁbōdhatō yadi
ŚlōVā.AAP.28cd: taiś ca tadbōdhatō ’vaśyamanyōnyāśrayatā bhavēt ||
ŚlōVā.AAP.29ab: anyathānupapattau tu pramēyānupravēśitā
ŚlōVā.AAP.29cd: tādrūpyēṇaiva vijñānānna dōṣaḥ pratighātinaḥ ||
ŚlōVā.AAP.30ab: avinābhāvitā cātra tadaiva parikalpyatē
ŚlōVā.AAP.30cd: na prāgavadhr̥tētyēvaṁ satyapyēṣā na kāraṇam ||
ŚlōVā.AAP.31ab: gr̥hābhāvabahirbhāvau na ca dr̥ṣṭau niyōgataḥ
ŚlōVā.AAP.31cd: sāhityē tu pramāṇaṁ ca tayōranyanna vidyatē ||
ŚlōVā.AAP.32ab: anyathānupapattyaiva hyēkēnānyat pratīyatē
ŚlōVā.AAP.32cd: tathā na kalpyatē taccēt sāhitya na pratīyatē ||
ŚlōVā.AAP.33ab: tēna sambandhavēlāyāṁ sambandhyanyatarō dhruvam
ŚlōVā.AAP.33cd: arthāpattyāvagantavyaḥ paścādastvanumānatā ||
ŚlōVā.AAP.34ab: gr̥hadvāri sthitō yastu bahirbhāvaṁ prakalpayēt
ŚlōVā.AAP.34cd: yadaikasminnayaṁ dēśē na tadānyatra vidyatē ||
ŚlōVā.AAP.35ab: tadāpyavidyamānatvaṁ na sarvatra pratīyatē
ŚlōVā.AAP.35cd: na caikadēśē nāstitvād vyāptirhētōrbhaviṣyati ||
ŚlōVā.AAP.36ab: nanvatrāvidyamānatvaṁ gamyatē ’nupalabdhitaḥ
ŚlōVā.AAP.36cd: sā cāpratyatnasādhyatvādēkasthasyaiva sidhyati ||
ŚlōVā.AAP.37ab: naitayānupalabdhyātra vastvabhāvaḥ pratīyatē
ŚlōVā.AAP.37cd: taddēśāgamanāt sā hi dūrasthēṣv asti satsv api ||
ŚlōVā.AAP.38ab: gatvā gatvā tu tān dēśān yadyarthō nōpalabhyatē
ŚlōVā.AAP.38cd: tatō ’nyakāraṇābhāvādasannityavagamyatē ||
ŚlōVā.AAP.39ab: nanu cāgnyādyabhāvē ’pi dhr̥mādivyatirēkiṇām
ŚlōVā.AAP.39cd: taddēśāgamanāt spaṣṭō vyatirēkō na sidhyati ||
ŚlōVā.AAP.40ab: yasya vastvantarābhāvaḥ pramēyas tasya duṣyati
ŚlōVā.AAP.40cd: mama tvadr̥ṣṭamātrēṇa gamakaḥ sahacāriṇaḥ ||
ŚlōVā.AAP.41ab: nanv ēvam itaratrāpi sambandhō ’nupalabdhitaḥ
ŚlōVā.AAP.41cd: caitrābhāvasya bhāvēna dr̥ṣṭatvādupapadyatē ||
ŚlōVā.AAP.42ab: sāhityē mitadēśatvād prasiddhē cāgnidhūmayōḥ
ŚlōVā.AAP.42cd: vyatir ēkasya cādr̥ṣṭēr gamakatvaṁ prakalpyatē ||
ŚlōVā.AAP.43ab: iha sāhityamēvēdamēkasya sahabhāvinaḥ
ŚlōVā.AAP.43cd: anantadēśavartitvān na tāvad upapadyatē ||
ŚlōVā.AAP.44ab: nanu dēśāntaraṁ śūnyaṁ caitrēṇaivaṁ pratīyatē
ŚlōVā.AAP.44cd: taddēśavyatigktitvāt samīpasthitadēśavat ||
ŚlōVā.AAP.45ab: viruddhāvyabhicāritvaṁ tadvadēva hi gamyatē
ŚlōVā.AAP.45cd: samīpadēśabhinnatvāccaitrādhiṣṭhitadēśavat ||
ŚlōVā.AAP.46ab: puruṣasya tu kārtsnyēna yad ēkatrōpalambhanam
ŚlōVā.AAP.46cd: tasyānyathā na siddhiḥ syād ity anyēṣvasya nāstitā ||
ŚlōVā.AAP.47ab: tēnārthāpattipūrvatvam atra yatra ca kāraṇē
ŚlōVā.AAP.47cd: kāryādarśanataḥ śaktēr astitvaṁ saṁpratīyatē ||
ŚlōVā.AAP.48ab: kāryasya nanu liṅgatvaṁ na sambandhānapēkṣaṇāt
ŚlōVā.AAP.48cd: dr̥ṣṭvā sambandhitāṁ caiṣā śaktirgamyēta nānyathā ||
ŚlōVā.AAP.49ab: tadarśanē tadānīṁ ca pratyakṣādērasambhavāt
ŚlōVā.AAP.49cd: arthāpattēḥ pramāṇatvaṁ trailakṣaṇyād vinā bhavēt ||
ŚlōVā.AAP.50ab: anumānādabhinnatvānnōktau jayaparājayau
ŚlōVā.AAP.50cd: vadhyaghātakabhāvēna yau sarpanakulādiṣu ||
ŚlōVā.AAP.51ab: pīnō divā na bhuṅktē cētyēvamādivacaḥśrutau
ŚlōVā.AAP.51cd: rātribhōjanavijñānaṁ śrutārthāpattirucyatē ||
ŚlōVā.AAP.52ab: tāmarthaviṣayāṁ kēcidaparē śabdagōcarām
ŚlōVā.AAP.52cd: kalpayantyāgamāccaināmabhinnāṁ pratijānatē ||
ŚlōVā.AAP.53ab: prāyaśaś cānayā vēdē vyavahārō vyavasthitaḥ
ŚlōVā.AAP.53cd: sō ’vaidikaḥ prasajyēta yadyēṣā bhidyatē tataḥ ||
ŚlōVā.AAP.54ab: vacanasya śrutasyaiva sō ’pyarthaḥ kaiścidāśritaḥ
ŚlōVā.AAP.54cd: tadarthōpaplutasyānyairiṣṭō vākyāntarasya tu ||
ŚlōVā.AAP.55ab: na tāvac chrūyamāṇasya vacasō ’rthō ’yam iṣyatē
ŚlōVā.AAP.55cd: na hy anēkārthatā yuktā vākyē vācakatā tathā ||
ŚlōVā.AAP.56ab: padārthānvayarūpēṇa vākyārthō hi pratīyatē
ŚlōVā.AAP.56cd: na rātryādipadārthaś ca divāvākyēna gamyatē ||
ŚlōVā.AAP.57ab: na divādipadārthānāṁ saṁsargō rātribhōjanam
ŚlōVā.AAP.57cd: na bhēdō yēna tad vākyaṁ tasya syāt pratipādakam ||
ŚlōVā.AAP.58ab: anyārthavyāpr̥tatvāc ca na dvitīyārthakalpanā
ŚlōVā.AAP.58cd: tasmād vākyāntarēṇāyaṁ buddhisthēna pratīyatē ||
ŚlōVā.AAP.59ab: tasya cāgamikatvē ’pi yat tad vākyaṁ pratīyatē
ŚlōVā.AAP.59cd: pramāṇaṁ tasya vaktavyaṁ pratyakṣādiṣu yad bhavēt ||
ŚlōVā.AAP.60ab: na tvanuccāritē vākyē pratyakṣaṁ tāvadiṣyatē
ŚlōVā.AAP.60cd: nānumānaṁ na cēdaṁ hi dr̥ṣṭaṁ tēna saha kvacit ||
ŚlōVā.AAP.61ab: yadi tvanupalabdhē ’pi sambandhē liṅgatēṣyatē
ŚlōVā.AAP.61cd: taduccāraṇamātrēṇa sarvavākyamitirbhavēt ||
ŚlōVā.AAP.62ab: na cārthāpattigamyāni sarvaiḥ sarvavacāṁsi hi
ŚlōVā.AAP.62cd: sambaddhānyupalabdhāni yēna tēṣvanumā bhavēt ||
ŚlōVā.AAP.63ab: na ca sattānumānēna viśēṣō vānumīyatē
ŚlōVā.AAP.63cd: iha vākyaviśēṣasya sattaiva tv avagamyatē ||
ŚlōVā.AAP.64ab: pūrvasiddhaḥ-svatantrō ’rthaḥ svatantrēṇa viśēṣitaḥ
ŚlōVā.AAP.64cd: dharmādharmaviśiṣṭō ’tra nānumēyaḥ pratīyatē ||
ŚlōVā.AAP.65ab: atha śrutasya vākyasya mīyatē tadviśiṣṭatā
ŚlōVā.AAP.65cd: tataḥ pakṣō ’bhyupētaḥ syādaprasiddhaviśēṣaṇaḥ ||
ŚlōVā.AAP.66ab: kiṁca liṅgāntarābhāvādētasya yadi liṅgatā
ŚlōVā.AAP.66cd: pratijñārthaukadēśatvaṁ padavattē prasajyatē ||
ŚlōVā.AAP.67ab: tadvadēva nivāryātra vacasō dharmadharmitā
ŚlōVā.AAP.67cd: nāgr̥hītē hi taddharmō gr̥hītē nānumēyatā ||
ŚlōVā.AAP.68ab: kriyākārakasambandhāt r̥tē nāsti tu dharmatā
ŚlōVā.AAP.68cd: avācakatayā caitanna dharmō viṣayātmanā ||
ŚlōVā.AAP.69ab: pratītēr vācakatvaṁ cēt prasaktānēkaśaktitā
ŚlōVā.AAP.69cd: anumāviṣayōtthaṁ cēd dharmatvaṁ niṣphalaṁ bhavēt ||
ŚlōVā.AAP.70ab: padārthair api tad vākyaṁ nāsambandhāt pratīyatē
ŚlōVā.AAP.70cd: sāmānyānyanyathāsiddhērviśēṣaṁ gamayanti hi ||
ŚlōVā.AAP.71ab: na tu vākyāntarēṇaiṣāṁ vinā kiṁcin na sidhyati
ŚlōVā.AAP.71cd: na cāpyanyaḥ prakārō ’sti tēna vākyēna saṅgatau ||
ŚlōVā.AAP.72ab: athaitad vāci kalpyēta vākyamanyat tathaiva ca
ŚlōVā.AAP.72cd: prasaṅgāt tatra dūrē ’pi nāsambandhāt pramucyatē ||
ŚlōVā.AAP.73ab: tataś ca prathamād ēva varaṁ jñātumasaṅgatāt
ŚlōVā.AAP.73cd: anvayavyatirēkau ca pratiṣēdhyau padē yathā ||
ŚlōVā.AAP.74ab: śrutavākyēna sādr̥śyaṁ nāśrutasyāsti kiñcana
ŚlōVā.AAP.74cd: tasmād anupamānatvam arthasyāpy anayā diśā ||
ŚlōVā.AAP.75ab: upamānatvaliṅgēna vākyaṁ prati nivāritē
ŚlōVā.AAP.75cd: arthē ’pi caivam ēva syāt tasmāt pūvaṣvasambhavaḥ ||
ŚlōVā.AAP.76ab: ataḥ śrutasya vākyasya yadarthapratipādanam
ŚlōVā.AAP.76cd: tadātmalābha ēva syād vinā nēty ētad iṣyatē ||
ŚlōVā.AAP.77ab: ētadarthād vinā nāyamityarthaḥ kiṁ na kalpyatē
ŚlōVā.AAP.77cd: vākyārthavac ca kiṁ nāyamāgamārthaḥ pratīyatē ||
ŚlōVā.AAP.78ab: savikalpakavijñānaiḥ śabdaḥ pūrvaṁ pratīyatē
ŚlōVā.AAP.78cd: labdhaprayōjanē vākyē paraṁ nāgamikaṁ ca naḥ ||
ŚlōVā.AAP.79ab: nanu cāsati sambandhē sati vānavadhāritē
ŚlōVā.AAP.79cd: gamyajñānam idaṁ vākyaṁ prasajyētāpramāṇakam ||
ŚlōVā.AAP.80ab: sambandhasya pramāṇatvaṁ sthitaṁ kiñcēśvarājñayā
ŚlōVā.AAP.80cd: pratyakṣasya pramāṇatvaṁ kathaṁ vā saṅgatērvinā ||
ŚlōVā.AAP.81ab: astīndriyārthasambandhastatra cēnnānapēkṣaṇāt
ŚlōVā.AAP.81cd: na hi pratyakṣavēlāyāṁ sarvēṇāsau nirūpyatē ||
ŚlōVā.AAP.82ab: yēnāpi tu nirūpyēta paścādanubhavādasau
ŚlōVā.AAP.82cd: na syādēva pramāṇāṅgamasatā tulya ēva saḥ ||
ŚlōVā.AAP.83ab: aprāpyakāriṇī yēṣāṁ cakṣuḥśrōtrē ca tē yathā
ŚlōVā.AAP.83cd: tajjñānasya pramāṇatvamicchantyēvaṁ bhaviṣyati ||
ŚlōVā.AAP.84ab: tasmādasattvē sattvē vā sambandhasya yadēva naḥ
ŚlōVā.AAP.84cd: jāyētābhaṅguraṁ jñānaṁ tasyaiva syāt pramāṇatā ||
ŚlōVā.AAP.85ab: na cāpyasyāḥ pramāṇatvē kaścid vipratipadyatē
ŚlōVā.AAP.85cd: bhēdābhēdē visaṁvādaḥ kr̥tastatra ca nirṇayaḥ ||
ŚlōVā.AAP.86ab: r̥tē yatra tu sambandhād buddhirēva na jāyatē
ŚlōVā.AAP.86cd: tatra kiṁ kriyatāṁ sō ’pi prāmāṇyē naiva kāraṇam ||
ŚlōVā.AAP.87ab: smr̥tyā śrutiryā parikalpyatē ’smin liṅgādibhiryā viniyōjikā ca
ŚlōVā.AAP.87cd: phalādibhiryat paripūraṇaṁ ca sambandhadr̥k tatra na kācidasti ||
ŚlōVā.AAP.88ab: tat sarvamityādyasamañjasaṁ syā- nnacēdiyaṁ syādanumānatō ’nyā
ŚlōVā.AAP.88cd: ēvaṁsvabhāvāpyanumānaśabdaṁ labhēta cēdasti yathēpsitaṁ naḥ ||


---------------------------------------------------------------------
[autpattikasūtra abhāvaparicchēda (ABH)]

ŚlōVā.ABH.1ab: pramāṇapañcakaṁ yatra vasturūpē na jāyatē
ŚlōVā.ABH.1cd: vastusattāvabōdhārthaṁ tatrābhāvapramāṇatā ||
ŚlōVā.ABH.2ab: vastvasaṅkarasiddhiś ca tatprāmāṇyasamāśrayā
ŚlōVā.ABH.2cd: kṣīrē dadhyādi yan nāsti prāgabhāvaḥ sa ucyatē ||
ŚlōVā.ABH.3ab: nāstitā payasō dadhni pradhvaṁsābhāva iṣyatē
ŚlōVā.ABH.3cd: gavi yō ’śvādyabhāvas tu sō ’nyōnyābhāva ucyatē ||
ŚlōVā.ABH.4ab: śirasō ’vayavā nimnā vr̥ddhikāṭhinyavarjitāḥ
ŚlōVā.ABH.4cd: śaśaśr̥ṅgādirūpēṇa sō ’tyantābhāva ucyatē ||
ŚlōVā.ABH.5ab: kṣīrē dadhi bhavēd ēvaṁ dadhni kṣīraṁ ghaṭē paṭaḥ
ŚlōVā.ABH.5cd: śaśē śr̥ṅgaṁ pr̥thivyādau caitanyaṁ mūrtir ātmani ||
ŚlōVā.ABH.6ab: apsu gandhō rasaś cāgnau vāyau rūpēṇa tau saha
ŚlōVā.ABH.6cd: vyōmni saṁsparśitā tē ca na cēd asya pramāṇatā ||
ŚlōVā.ABH.7ab: na ca syād vyavahārō ’yaṁ kāraṇādivibhāgataḥ
ŚlōVā.ABH.7cd: prāgabhāvādibhēdēna nābhāvō bhidyatē yadi ||
ŚlōVā.ABH.8ab: na cāvastuna ētē syur bhēdās tēnāsya vastutā
ŚlōVā.ABH.8cd: kāryādīnām abhāvaḥ kō yō ’bhāvaḥ kāraṇāditaḥ ||
ŚlōVā.ABH.9ab: yadvānuvr̥ttivyāvr̥ttibuddhigrāhyō yatas tv ayam
ŚlōVā.ABH.9cd: tasmād gavādivad vastu, pramēyatvāc ca gamyatē ||
ŚlōVā.ABH.10ab: na caupacārikatvaṁ vā bhrāntir vāpi yadr̥cchayā
ŚlōVā.ABH.10cd: bhavaty atō na sāmānyaviśēṣātmakatā mr̥ṣā ||
ŚlōVā.ABH.11ab: pratyakṣādēr anutpattiḥ pramāṇābhāva ucyatē
ŚlōVā.ABH.11cd: sātmanaḥ pariṇāmō vā vijñānaṁ vākyavastuni ||
ŚlōVā.ABH.12ab: svarūpapararūpābhyāṁ nityaṁ sadasadātmakē
ŚlōVā.ABH.12cd: vastuni jñāyatē kaiś cid rūpaṁ kiñ cit kadā cana ||
ŚlōVā.ABH.13ab: yasya yatra yadōdbhūtir jighr̥kṣā vōpajāyatē
ŚlōVā.ABH.13cd: cētyatē ’nubhavas tasy tēna ca vyapadiśyatē ||
ŚlōVā.ABH.14ab: tasyōpakārakatvēna varttatē ’śastadētaraḥ
ŚlōVā.ABH.14cd: ubhayōr api saṁvittāv ubhayānugamō ’sti hi ||
ŚlōVā.ABH.15ab: ayam ēvēti yō hy ēṣa bhāvē bhavati nirṇayaḥ
ŚlōVā.ABH.15cd: naiṣa vastvantarābhāvasaṁvittyanugamād r̥tē ||
ŚlōVā.ABH.16ab: nāstīty api ca saṁvittir na vastvanugamād r̥tē
ŚlōVā.ABH.16cd: jñānaṁ na jāyatē kiñ cid upaṣṭambhanavarjitam ||
ŚlōVā.ABH.17ab: pratyakṣādyavatāras tu bhāvāṁśō gr̥hyatē yadā
ŚlōVā.ABH.17cd: vyāpāras tadanutpattēr abhāvāṁśē jighr̥kṣitē ||
ŚlōVā.ABH.18ab: na tāvad indriyair ēṣā nāstīty utpadyatē matiḥ
ŚlōVā.ABH.18cd: bhāvāṁśēnaiva saṁyōgō yōgyatvādindriyasya hi ||
ŚlōVā.ABH.19ab: nanu bhāvād abhinnatvāt samprayōgō ’sti tēna ca
ŚlōVā.ABH.19cd: na hy atyantam abhēdō ’sti rūpādivad ihāpi naḥ ||
ŚlōVā.ABH.20ab: dharmayōr bhēda iṣṭō hi dharmyabhēdē ’pi naḥ sthitē
ŚlōVā.ABH.20cd: udbhavābhibhavātmatvād grahaṇaṁ cāvatiṣṭhatē ||
ŚlōVā.ABH.21ab: idam ēva nimittaṁ ca vivēkasya pratīyatē
ŚlōVā.ABH.21cd: bhāvābhāvadhiyōr akṣaiḥ sambandhō ’kṣānapēkṣaṇam ||
ŚlōVā.ABH.22ab: rūpādēr api bhēdaṁ ca kē cid grāhakabhēdataḥ
ŚlōVā.ABH.22cd: varṇayanti yathaikasya puṁsaḥ putrādirūpatām ||
ŚlōVā.ABH.23ab: buddhimātrakr̥tō bhēdō rūpādau nityam ēva hi
ŚlōVā.ABH.23cd: na ca dēśādyabhinnānāṁ samudāyāvakalanā ||
ŚlōVā.ABH.24ab: sadguṇadravyarūpēṇa rūpādēr ēkatēṣyatē
ŚlōVā.ABH.24cd: svarūpāpēkṣayā caiṣāṁ parasparavibhinnatā ||
ŚlōVā.ABH.25ab: yadi tadvadapēkṣātra na syād bhēdō ’tra naiva hi
ŚlōVā.ABH.25cd: sadsadrūpatā buddhēr bhavēd anyataratra naḥ ||
ŚlōVā.ABH.26ab: tatsambandhē sad ityēvaṁ tadrūpatvaṁ pratīyatē
ŚlōVā.ABH.26cd: nāsty atrēdam itīdaṁ tu tadasaṁyōgahētukam ||
ŚlōVā.ABH.27ab: gr̥hītvā vastusadbhāvaṁ smr̥tvā ca pratiyōginam
ŚlōVā.ABH.27cd: mānasaṁ nāstitājñānaṁ jāyatē ’kṣānapēkṣaṇāt ||
ŚlōVā.ABH.28ab: svarūpamātraṁ dr̥ṣṭvāpi paścāt kiñ cit smarann api
ŚlōVā.ABH.28cd: tatrānyanāstitāṁ pr̥ṣṭas tadaiva pratipadyatē ||
ŚlōVā.ABH.29ab: na cāpy atrānumānatvaṁ liṅgābhāvāt pratīyatē
ŚlōVā.ABH.29cd: bhāvāṁśō nanu liṅgaṁ syāt, tadānīṁ nājighr̥kṣaṇāt ||
ŚlōVā.ABH.30ab: abhāvāvagatēr janma bhāvāṁśē hy ajighr̥kṣitē
ŚlōVā.ABH.30cd: tasmin pratīyamānē tu nābhāvē jāyatē matiḥ ||
ŚlōVā.ABH.31ab: na caiṣa prakṣadharmatvaṁ padavat pratipadyatē
ŚlōVā.ABH.31cd: saha sarvair abhāvaiś ca bhāvō naikāntatō gataḥ ||
ŚlōVā.ABH.32ab: kva cid bhāvē ’pi sadbhāvō jñātō yasya kadā cana
ŚlōVā.ABH.32cd: tasyābhāvō ’pi tatraiva kadā cid avagamyatē ||
ŚlōVā.ABH.33ab: yatrāpy adr̥ṣṭapūrvatvaṁ yadabhāvasya tatra ca
ŚlōVā.ABH.33cd: tadabhāvamatir dr̥ṣṭā sambandhē ’kṣānapēkṣayā ||
ŚlōVā.ABH.34ab: kasya cid yadi bhāvasya syād abhāvēna kēna cit
ŚlōVā.ABH.34cd: sambandhadarśanam, tatra sarvamānaṁ prasajyatē ||
ŚlōVā.ABH.35ab: gr̥hītē ’pi ca bhāvāṁśē naivābhāvē ’nyavastunaḥ
ŚlōVā.ABH.35cd: sarvatra matir ityēvaṁ vyabhicārād aliṅgatā ||
ŚlōVā.ABH.36ab: sambandhē gr̥hyamāṇē ca sambandhigrahaṇaṁ dhruvam
ŚlōVā.ABH.36cd: tatrābhāvamatiḥ kēna pramāṇōpajāyatē ||
ŚlōVā.ABH.37ab: tadānīṁ na hi liṅgēna sambandhigrahaṇaṁ bhavēt
ŚlōVā.ABH.37cd: tatrāvaśyam abhāvasya pramāṇāntaratō gatiḥ ||
ŚlōVā.ABH.38ab: pratyakṣādēr anutpattir na tu liṅgaṁ bhaviṣyati
ŚlōVā.ABH.38cd: na viśēṣaṇasambandhas tasyāḥ sāmānyatō bhavēt ||
ŚlōVā.ABH.39ab: na cāpy abhāvasāmānyē pramāṇam upajāyatē
ŚlōVā.ABH.39cd: vyabhicārād viśēṣās tu pratīyēran kathaṁ tayā ||
ŚlōVā.ABH.40ab: na cānavagataṁ liṅgaṁ gr̥hyatē cēd asāv api
ŚlōVā.ABH.40cd: abhāvatvād abhāvēna gr̥hyētānyēna hētunā ||
ŚlōVā.ABH.41ab: sa cānyēna grahītavyō nāgr̥hītē hi liṅgatā
ŚlōVā.ABH.41cd: tadgr̥hītir hi liṅgēna syād anyēnēty anantatā ||
ŚlōVā.ABH.42ab: liṅgābhāvē tathaiva syād anavasthēyam ity ataḥ
ŚlōVā.ABH.42cd: kvāpy asya syāt pramāṇatvaṁ liṅgatvēna vinā dhruvam ||
ŚlōVā.ABH.43ab: nāstīti dhīḥ phalaṁ caiṣā pratyakṣādēr ajanmanaḥ
ŚlōVā.ABH.43cd: tasyaiva ca pramāṇatvam ānantaryāt pratīyatē ||
ŚlōVā.ABH.44ab: trilakṣaṇēna yā buddhir janyatē sānumēṣyatē
ŚlōVā.ABH.44cd: na cānutpattirūpasya kāraṇāpēkṣitā kva cit ||
ŚlōVā.ABH.45ab: mānaṁ katham abhāvaś cēt, pramēyaṁ cāsya kīdr̥śam
ŚlōVā.ABH.45cd: mēyō yadvadabhavō hi mānam apy ēvam iṣyatām ||
ŚlōVā.ABH.46ab: bhāvātmakē tathā mēyē nābhāvasya pramāṇatā
ŚlōVā.ABH.46cd: tathābhāvapramēyē ’pi na bhāvasya pramāṇatā ||
ŚlōVā.ABH.47ab: bhāvātmakasya mānatvaṁ na ca rājājñayā sthitam
ŚlōVā.ABH.47cd: paricchēdaphalatvād dhi prāmāṇyaṁ syād dvayōr api ||
ŚlōVā.ABH.48ab: yadi cāsya pramāṇatvam abhāvatvēna nēṣyatē
ŚlōVā.ABH.48cd: vastunaḥ kāraṇatvaṁ hi dr̥ṣṭam ity abhimānitā ||
ŚlōVā.ABH.49ab: na liṅgatvapramēyatvē bhavētāṁ tadvad ēva hi
ŚlōVā.ABH.49cd: tathā sati ca pūrvōktō vyavahārō na sidhyati ||
ŚlōVā.ABH.50ab: pramāṇānām anutpattēr nābhāvasyāpi dharmatā
ŚlōVā.ABH.50cd: yatrābhāvō ’sti tēnāsyāḥ sambandhō naiva vidyatē ||
ŚlōVā.ABH.51ab: yō na sannihitas tatra tasya dharmō bhavēd iyam
ŚlōVā.ABH.51cd: na ca tasya pramēyatvaṁ dharmadharmitvavarjanāt ||
ŚlōVā.ABH.52ab: abhāvēna tu sambandhō bhavēt tadviṣayatvataḥ
ŚlōVā.ABH.52cd: tajjānād viṣayatvaṁ ca jñānē mēyaṁ na vidyatē ||
ŚlōVā.ABH.53ab: saṁyōgasamavāyādisambandhō naiva vidyatē
ŚlōVā.ABH.53cd: nāgr̥hītē hi dharmatvaṁ gr̥hītē siddhasādhanam ||
ŚlōVā.ABH.54ab: abhāvaśabdavācyatvāt pratyakṣādēś ca bhidyatē
ŚlōVā.ABH.54cd: pramāṇānām abhāvō hi pramēyāṇām abhāvavat ||
ŚlōVā.ABH.55ab: abhāvō vā pramāṇēna svānurūpēṇa mīyatē
ŚlōVā.ABH.55cd: pramēyatvād yathā bhāvas tasmād bhāvātmakāt pr̥thak ||
ŚlōVā.ABH.56ab: karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ
ŚlōVā.ABH.56cd: na saṅgatānīha parasparaṁ ca nāṅgaṁ tadētat prabhavaṁ kratūnām ||
ŚlōVā.ABH.57ab: yuktyāgamābhyām iti tarkitō ’yaṁ pramāṇaṣaṭkaṁ pravibhajya bhāṣyē
ŚlōVā.ABH.57cd: tatō ’dhikaṁ yad dvayam iṣṭam anyair bhēdō na tasyēty api siddham ētat ||
ŚlōVā.ABH.58ab: iha bhavati śatādau sambhavādyāsahasrānmatir aviyutabhāvāt sānumānād abhinnā
ŚlōVā.ABH.58cd: jagati bahu na tathyaṁ nityam aitihyam uktaṁ bhavati tu yadi satyaṁ nāgamād bhidyatē tat ||


---------------------------------------------------------------------
[autpattikasūtra citrākṣēpavāda (CAV)]

ŚlōVā.CAV.1ab: paralōkaphalāḥ pūrvam ākṣiptāś cōdanāḥ paraiḥ
ŚlōVā.CAV.1cd: idānīm aihikākṣēpaḥ sūtrakārēṇa cōdyatē ||
ŚlōVā.CAV.2ab: citrāpaśuphalatvādiviṣayāś cōdaṇā mr̥ṣā
ŚlōVā.CAV.2cd: pratyakṣādyadhikārē ’pi tair arthāsaṅgatir yataḥ ||
ŚlōVā.CAV.3ab: yadīdr̥k tanmr̥ṣā dr̥ṣṭaṁ vipralipsōr yathā vacaḥ
ŚlōVā.CAV.3cd: nadītīrē phalānīti tatrādr̥śyāni tāni cēt ||
ŚlōVā.CAV.4ab: na vā paśuphalā citrā svakālē tadadānaḥ
ŚlōVā.CAV.4cd: snānabhujyādivat tē ’pi tatsādhyā na bhavanti vā ||
ŚlōVā.CAV.5ab: tadutpattāvasadbhāvāt svargē tr̥ptisukhādivat
ŚlōVā.CAV.5cd: vaidharmyēṇōbhayatrāpi bhavētāṁ sukham ardanē ||
ŚlōVā.CAV.6ab: ānantaryam ayuktaṁ cēt, na sāmarthyāvabōdhanāt
ŚlōVā.CAV.6cd: śabdaikadēśabhūtēna tēna tat pratipāditam ||
ŚlōVā.CAV.7ab: kālāntarānupādānāt karmasvābhāvyatō ’pi ca
ŚlōVā.CAV.7cd: cōdyamānasya citrādēr ānantaryaṁ viśēṣaṇam ||
ŚlōVā.CAV.8ab: atra tāvadasaṁvādō virōdhaś cōttarasya tu
ŚlōVā.CAV.8cd: svargayānaviruddhō hi bhasmībhāvō ’tra dr̥śyatē ||
ŚlōVā.CAV.9ab: yajñāyudhivacō mithyā pratyakṣēṇa virōdhataḥ
ŚlōVā.CAV.9cd: sādharmyēṇa śilāvākyaṁ vaidharmyēṇāptabhāṣitam ||
ŚlōVā.CAV.10ab: śarīrād yadi cānyaḥ syān nāsau yajñāyudhī bhavēt
ŚlōVā.CAV.10cd: na cāsya yajamānatvaṁ sadbhāvō ’pi ca durlabhaḥ ||
ŚlōVā.CAV.11ab: yadi syād vidhiśabdō ’tra naivādarśanatō bhavēt
ŚlōVā.CAV.11cd: viśēṣō ’syēti bhēdēna nōpāttaṁ syād idaṁ tataḥ ||
ŚlōVā.CAV.12ab: vidhiśabdē bhaviṣyattvaṁ phalasya parikalpya hi
ŚlōVā.CAV.12cd: virōdhaparihāraḥ syād vartamānē ’pi nāsty asau ||
ŚlōVā.CAV.13ab: phalaṁ ca na bhavēd ēvaṁ bhasmībhāvād vidhāv api
ŚlōVā.CAV.13cd: tatsāmarthyēna yā cānyā kalpanā tāṁ niṣēdhati ||
ŚlōVā.CAV.14ab: prāyaś caivamprakāratvam arthavādēṣu dr̥śyatē
ŚlōVā.CAV.14cd: mantrēṣu cēti tē sarvē pakṣīkāryāḥ prayatnaḥ ||
ŚlōVā.CAV.15ab: ēvaṁ saty agnihōtrādivākyēṣv api mr̥ṣārthatā
ŚlōVā.CAV.15cd: vēdavākyaikadēśatvāc citrādivacanēṣv api ||


---------------------------------------------------------------------
[autpattikasūtra sambandhākṣēpavāda (SAV)]

ŚlōVā.SAV.1ab: svapakṣasādhanaṁ tāvat na mr̥ṣā vaidikaṁ vacaḥ
ŚlōVā.SAV.1cd: svārthē vaktranapēkṣatvāt padārthapadabuddhivat ||
ŚlōVā.SAV.2ab: tatkr̥taḥ pratyayaḥ samyaṅ nityavākyōdbhavatvataḥ
ŚlōVā.SAV.2cd: vākyabuddhivad ēva atra pūrvōktāś cāpi hētavaḥ ||
ŚlōVā.SAV.3ab: nityān śabdārthasambandhānāśrityōktēna hētunā
ŚlōVā.SAV.3cd: svataḥ prāmāṇyasiddhyartham aprāmāṇyē nirkr̥tē ||
ŚlōVā.SAV.4ab: asambandhōdbhavatvēna parō mithyātvam abravīt
ŚlōVā.SAV.4cd: sambandhō ’sti ca nityaś cēty uktam autpattikādinā ||
ŚlōVā.SAV.5ab: mithyā tv asya nirāsārthaṁ tatparair nēṣyatē dvayam
ŚlōVā.SAV.5cd: naiva cāsty atra sambandhaḥ kr̥takō vēti vakṣyatē ||
ŚlōVā.SAV.6ab: asambhavēna śēṣāṇāṁ saṁślēṣaḥ pariśiṣyatē
ŚlōVā.SAV.6cd: asminn ēva ca sambandhē pratītir laukikō dhruvā ||
ŚlōVā.SAV.7ab: tanniṣēdhamataḥ prāha na śabdō ’rthēna saṅgataḥ
ŚlōVā.SAV.7cd: taddēśānantarādr̥ṣṭēr vindhyō himavatā yathā ||
ŚlōVā.SAV.8ab: ēvam arthō dvayaṁ vāpi sādhanīyam asaṅgatam
ŚlōVā.SAV.8cd: kṣurētyādi ca siddhyarthahētōr uktam athāparaḥ ||
ŚlōVā.SAV.9ab: śaktirūpaṁ gr̥hītvāha saṁślēṣō yadi vāryatē
ŚlōVā.SAV.9cd: sambandhasiddhasādhyatvam atha sambandhamātrakam ||
ŚlōVā.SAV.10ab: pitāputrādisambandhair anēkāntaḥ prasajyatē
ŚlōVā.SAV.10cd: ēkabhūmyādisambandhād dr̥ṣṭāntē sādhyahīnatā ||
ŚlōVā.SAV.11ab: vācyavācakasambandhaniṣēdhē lōkabādhanam
ŚlōVā.SAV.11cd: virōdhaś ca svavākyēna na hi sambandhavarjitaiḥ ||
ŚlōVā.SAV.12ab: pratijñārthaṁ padaiḥ śākyaḥ pratīpādayituṁ paraḥ
ŚlōVā.SAV.12cd: abhidhānakriyāyāṁ hi karmatvaṁ vācyasaṁśritam ||
ŚlōVā.SAV.13ab: śabdānāṁ karaṇatvaṁ vā kartr̥tvaṁ vā nirūpitam
ŚlōVā.SAV.13cd: pratipattāv upādānāt sāhityē ca vivakṣitē ||
ŚlōVā.SAV.14ab: niyamyatē yadēkasyāṁ sambandhaḥ sō ’rthaśabdayōḥ
ŚlōVā.SAV.14cd: tatra yady apy asambandhaḥ kārakāṇāṁ parasparam ||
ŚlōVā.SAV.15ab: tathāpi yatkriyā tasyām upakāryōpakāritā
ŚlōVā.SAV.15cd: sa kriyāsaṅgatēḥ paścāt sambandhaḥ kīrtyatē tayōḥ ||
ŚlōVā.SAV.16ab: na cātrāpy avinābhāva upayōgīti sādhitam
ŚlōVā.SAV.16cd: saṁjñēti gamakatvaṁ cēn na tadaṅgam iyaṁ bhavēt ||
ŚlōVā.SAV.17ab: gamayantīṁ śrutiṁ dr̥ṣṭvā kalpyatē vyavahārataḥ
ŚlōVā.SAV.17cd: na caiṣā gamayatyarthaṁ sambandhē ’navadhāritē ||
ŚlōVā.SAV.18ab: tasmād gamakatā paścād dhūmādēr iva jāyatē
ŚlōVā.SAV.18cd: sānaṅgaṁ tadvad ēva syād nēyaṁ dhūmādibhiḥ samā ||
ŚlōVā.SAV.19ab: nirūpitē ’vinābhāvē tatra tatkāritā hy asau
ŚlōVā.SAV.19cd: gamakatvēna pūrvaṁ ca tatra nōtpadyatē matiḥ ||
ŚlōVā.SAV.20ab: iha vācakatāyāḥ prāṅ nāvinābhāvitāmatiḥ
ŚlōVā.SAV.20cd: yad ēva cēha sambandhaṁ vr̥ddhēbhyaḥ pratipadyatē ||
ŚlōVā.SAV.21ab: tadaiva gamakō ’syāyam iti nānyasvarūpataḥ
ŚlōVā.SAV.21cd: kathayanti kva cit tāvad bōddhavyō ’smād ayaṁ tv iti ||
ŚlōVā.SAV.22ab: kva cid vācaka ity ēvaṁ vācyō ’yam iti cōcyatē
ŚlōVā.SAV.22cd: kva cid uccaritācchabdād dr̥ṣṭvārthaviṣayāṁ kriyām ||
ŚlōVā.SAV.23ab: kēṣāñ cit tatra bōddhr̥tvam anumānāt pratīyatē
ŚlōVā.SAV.23cd: ētēnāsmād yataḥ śabdād arthō ’yam avadhāritaḥ ||
ŚlōVā.SAV.24ab: tēna nūnam imau siddhau vācyavācakaśaktikau
ŚlōVā.SAV.24cd: itthaṁ vācakatā siddhā saṅkīrṇāpi tataḥ param ||
ŚlōVā.SAV.25ab: anvayavyatirēkābhyāṁ niṣkr̥ṣṭē ’rthē niyamyatē
ŚlōVā.SAV.25cd: bahujātiguṇadravyakarmabhēdāvalamvinaḥ ||
ŚlōVā.SAV.26ab: pratyayāt sahasā jātā śrautalākṣaṇikātmakāt
ŚlōVā.SAV.26cd: na lōkaḥ kāranābhāvān nirdhārayitum icchati ||
ŚlōVā.SAV.27ab: balābalādisiddhyarthaṁ vākyajñāstu viviñcatē
ŚlōVā.SAV.27cd: kakṣāntaritasāmānyaviśēṣēṣu hi durbalaḥ ||
ŚlōVā.SAV.28ab: sāmānyavacanaḥ śabdō jāyatē lakṣaṇābālāt
ŚlōVā.SAV.28cd: tēnāvaśyaṁ vivēktavyaṁ jāyatē lakṣaṇābalāt ||
ŚlōVā.SAV.29ab: kiyad vā nityasambandhād abhidhēyēna lakṣyatē
ŚlōVā.SAV.29cd: tatra prayōgabāhulyāt tadviśēṣēṣv asatsv api ||
ŚlōVā.SAV.30ab: prayōgāt parasāmānyē sati vācyaprayōgataḥ
ŚlōVā.SAV.30cd: sāsnādyēkārthasambandhigōtvamātrasya vācakaḥ ||
ŚlōVā.SAV.31ab: gōśabda iti vijñānam anvayavyatirēkajam
ŚlōVā.SAV.31cd: tasmād gamakataivādau abhidhāyakatā punaḥ ||
ŚlōVā.SAV.32ab: tannimittēti sambandhaḥ saṁjñāsaṁjñitvalakṣaṇaḥ
ŚlōVā.SAV.32cd: sambandhaniyamō ’yaṁ tu yā’’vinābhāvitōcyatē ||
ŚlōVā.SAV.33ab: sambandhagrahaṇāt pūrva yasmān na gamayaty ataḥ
ŚlōVā.SAV.33cd: gavādēr nābhidhāśaktir dēvadattapadē yathā ||
ŚlōVā.SAV.34ab: yathaiva gamakaḥ śabdō vyavahārāt pratīyatē
ŚlōVā.SAV.34cd: tathaiva śaktivijñānaṁ tasyōpāyō ’vagamyatē ||
ŚlōVā.SAV.35ab: svarūpagrahaṇaṁ cāsya yathā vyāpriyatē phalē
ŚlōVā.SAV.35cd: tathā sambandhivijñānaṁ nāśaktis tatkr̥tā bhavēt ||
ŚlōVā.SAV.36ab: yatsādhakatamatvēna kasya cit kiñ cid ucyatē
ŚlōVā.SAV.36cd: tasyānugrāhakāpēkṣā na svaśaktivighātinī ||
ŚlōVā.SAV.37ab: na hi tat kāraṇaṁ lōkē vēdē vā kiñ cid īdr̥śam
ŚlōVā.SAV.37cd: itikartavyatāsādhyē yasya nānugrahē ’rthitā ||
ŚlōVā.SAV.38ab: pratyātmaniyatatvāc ca yathaiva karaṇaṁ bhavēt
ŚlōVā.SAV.38cd: bāhyāntaravibhāgēna kva cit syād vā vivakṣayā ||
ŚlōVā.SAV.39ab: udvignō hy andhakārēṇa kaś cid ēvaṁ bravīty api
ŚlōVā.SAV.39cd: kiṁ cakṣuṣā mamaitēna dr̥ṣṭaṁ dīpēna yanmayā ||
ŚlōVā.SAV.40ab: nityavr̥ttau tu nāndhānāṁ dr̥ṣṭir dīpaśatair api
ŚlōVā.SAV.40cd: rūpādidarśanē yasmāt tasmāc cakṣuḥ prakāśakam ||
ŚlōVā.SAV.41ab: śarīrātmamanōyōgād asādhāraṇātābalāt
ŚlōVā.SAV.41cd: vijñānāsattibhāvāc ca cakṣuḥ kāraṇam iṣyatē ||
ŚlōVā.SAV.42ab: tathaivēhāpi sambandhajñānam aṅgaṁ prasiddhitaḥ
ŚlōVā.SAV.42cd: gauravāt karaṇatvēna mataṁ cēt kēna vāryatē ||
ŚlōVā.SAV.43ab: yathā cakṣur itīdaṁ tu vyabhicāritvam ucyatē
ŚlōVā.SAV.43cd: dēvadattē ’pi cāvyaktāṁ śaktim icchanti yuktitaḥ ||
ŚlōVā.SAV.44ab: prakāśē ’vasthitē bāhyē nāndhō rūpaṁ pratīyatē
ŚlōVā.SAV.44cd: phalānantaryataś cāpi cakṣuḥ karaṇam iṣyatē ||
ŚlōVā.SAV.45ab: puruṣādhīnavijñānas tēbhyaḥ prāganirūpitaḥ
ŚlōVā.SAV.45cd: yaḥ saṁjñāsaṁjñisambandhaḥ sa cēṣṭaś cēd dhruvaṁ kr̥taḥ ||
ŚlōVā.SAV.46ab: bhinnadēśādyadhiṣṭhānād yathā rajjughaṭādiṣu
ŚlōVā.SAV.46cd: samaṁ nāsty anayōḥ kiñ cit tēnāsaṅgatatā svataḥ ||


---------------------------------------------------------------------
[autpattikasūtra sphōṭavāda (SPH)]

ŚlōVā.SPH.1ab: ādhārātmani vijñātē sukham ādhēyabōdhanam
ŚlōVā.SPH.1cd: tasyaiva tāvat prastāvād atha gaur ity atō ’bravīt ||
ŚlōVā.SPH.2ab: pratyakṣē ’pi visaṁvādō yēṣāṁ kaḥ svayam uttaram
ŚlōVā.SPH.2cd: tēbhyō dadyād iti jñātvā vr̥ddhānāṁ matam abravīt ||
ŚlōVā.SPH.3ab: tatrārthapratyayadvāraṁ kr̥taṁ śabdanirūpaṇam
ŚlōVā.SPH.3cd: yair āsatāṁ tu tē tāvat pratyakṣēṇa parīkṣyatē ||
ŚlōVā.SPH.4ab: pratyakṣaṁ nāsamarthaṁ nastēna cārthē ’vadhāritē
ŚlōVā.SPH.4cd: na hētur balavān anyaḥ parīkṣyēta yatas tataḥ ||
ŚlōVā.SPH.5ab: tasmāc chrōtraparicchinnō yady arthaṁ gamayēn na vā
ŚlōVā.SPH.5cd: sarvathā tasya śabdatvaṁ lōkasiddhaṁ na hīyatē ||
ŚlōVā.SPH.6ab: yadi tv arthagatau śaktir na syād asya tataḥ punaḥ
ŚlōVā.SPH.6cd: vastvantaraṁ prakalpyēta vinā śabdaprasiddhitaḥ ||
ŚlōVā.SPH.7ab: agnyādīn gamayantō ’pi śabdā dhūmādayō na hi
ŚlōVā.SPH.7cd: na vā’’pratyāyakatvāt syād ēkavarṇēṣv aśabdatā ||
ŚlōVā.SPH.8ab: na ca prāgarthavijñānāś chōtragrāhyē na śabdadhīḥ
ŚlōVā.SPH.8cd: na cārthajñānataḥ paścād aśrautrē ’pi ca śabdatā ||
ŚlōVā.SPH.9ab: parasparānapēkṣāś ca śrōtrabuddhyā svarūpataḥ
ŚlōVā.SPH.9cd: varṇā ēvāvagamyantē na pūrvāparavastunī ||
ŚlōVā.SPH.10ab: alpīyasāpi yatnēna śabdam uccaritaṁ matiḥ
ŚlōVā.SPH.10cd: yadi vā gr̥hṇāti varṇaṁ vā sakalaṁ sphuṭam ||
ŚlōVā.SPH.11ab: pr̥thaṅ na cōpalabhyantē varṇasyāvayavāḥ kva cit
ŚlōVā.SPH.11cd: na ca varṇēṣv anusyūtā dr̥śyantē tantuvat paṭē ||
ŚlōVā.SPH.12ab: tēṣām anupalabdhēś ca na jñātā liṅgasaṅgatiḥ
ŚlōVā.SPH.12cd: nāgamas tatparaś cāsti nādr̥ṣṭē cōpamā kva cit ||
ŚlōVā.SPH.13ab: na cāpy anupapattiḥ syād varṇasyāvayavair vinā
ŚlōVā.SPH.13cd: yathānyāvayavānāṁ hi vināpy avayavāntaraiḥ ||
ŚlōVā.SPH.14ab: pratyakṣēṇāvabuddhaś ca varṇō ’vayavavarjitaḥ
ŚlōVā.SPH.14cd: kiṁ na syād, vyōmavac cātra liṅgaṁ tadrahitā matiḥ ||
ŚlōVā.SPH.15ab: tadvac cāsyaikabuddhitvād dēśabhēdē ’py abhinnatā
ŚlōVā.SPH.15cd: nanu bhēdamatir na syāt, tavāpy ēkatvadhīḥ kutaḥ ||
ŚlōVā.SPH.16ab: sāmānyēṣu mamaikā dhīs tadvyaktiṣu ca bhēdadhīḥ
ŚlōVā.SPH.16cd: na hīṣṭaṁ bhēdamātraṁ hi na syād ēkatvadhīr yataḥ ||
ŚlōVā.SPH.17ab: vyaktēs tāvan na sāmānyaṁ bhinnarūpaṁ pratīyatē
ŚlōVā.SPH.17cd: varṇēṣv anyatra śabdatvān nānyac cēd varṇa ēva saḥ ||
ŚlōVā.SPH.18ab: sa ēvēti matir nāpi sādr̥śyam, na ca tat kva cit
ŚlōVā.SPH.18cd: vināvayavasāmānyād varṇēṣv avayavā na ca ||
ŚlōVā.SPH.19ab: pratyakṣaviṣayatvāc ca nānyāpōhō ’pi yujyatē
ŚlōVā.SPH.19cd: vācakaś cātra liṅgaṁ vā na tadānīṁ pratīyatē ||
ŚlōVā.SPH.20ab: gakārādiṣu sāmānyaṁ śabdatvaṁ kalpyatē yathā
ŚlōVā.SPH.20cd: gōtvaṁ ca śābalēyādau tathaitat kiṁ na kalpyatē ||
ŚlōVā.SPH.21ab: śābalēyagakāradīn niṣpannān vyaktirūpataḥ
ŚlōVā.SPH.21cd: sāmānyadhīr na gr̥hṇātīty atō jātir apīṣyatē ||
ŚlōVā.SPH.22ab: na tu drutādibhēdē ’pi niṣpannā sampratīyatē
ŚlōVā.SPH.22cd: gavyaktyantaravyāvr̥ttā gavyaktir aparā sphuṭā ||
ŚlōVā.SPH.23ab: tēnaikatvēna varṇasya buddhir ēkōpajāyatē
ŚlōVā.SPH.23cd: viśēṣabuddhisadbhāvō bhavēd vyañjakabhēdataḥ ||
ŚlōVā.SPH.24ab: yathaiva tava gatvādi gamyamānaṁ drutādibhiḥ
ŚlōVā.SPH.24cd: viśēṣair api nānēkam ēvaṁ varṇō ’pi nō bhavēt ||
ŚlōVā.SPH.25ab: tvayāpi vyañjakavyaktibhēdād bhēdō ’bhyupēyatē
ŚlōVā.SPH.25cd: mamāpi vyañjakair nādair bhēdabuddhir bhaviṣyati ||
ŚlōVā.SPH.26ab: tēna yat prārthyatē jātē tad varṇād ēva labhyatē
ŚlōVā.SPH.26cd: vyaktilabhyaṁ ca nādēbhya iti gatvādidhīr yathā ||
ŚlōVā.SPH.27ab: kalpayitvāpi tatpaścād vibhutvaikatvanityatāḥ
ŚlōVā.SPH.27cd: pratyēkavr̥ttitā cāsya bhavēyur mahataḥ śramāt ||
ŚlōVā.SPH.28ab: dvayasiddhas tu varṇātmā nityatvādi yathaiva ca
ŚlōVā.SPH.28cd: kalpitasyēṣyatē tadvat siddhasyaivābhyupēyatām ||
ŚlōVā.SPH.29ab: pratyēkasamavāyē ca klēśō naiva bhaviṣyati
ŚlōVā.SPH.29cd: vyañjanēṣu ca dhībhēdō naiva tādr̥k pratīyatē ||
ŚlōVā.SPH.30ab: dr̥śyatē ’janurāgēṇa bhēdō yō nāma, tatra naḥ
ŚlōVā.SPH.30cd: vivēdō ’sty ēva na hy ēṣa kēvalānāṁ pratīyatē ||
ŚlōVā.SPH.31ab: akṣv apy ēvaṁ parōpādhir drutādipratyayō yathā
ŚlōVā.SPH.31cd: varṇā’’śritatvād varṇatvavyañjanapratyayō yathā ||
ŚlōVā.SPH.32ab: gakārō ’tyantaniṣkr̥ṣṭagatvādhārō na gamyatē
ŚlōVā.SPH.32cd: gānyabuddhyanirūpyatvāt paraiḥ kalpitagatvavat ||
ŚlōVā.SPH.33ab: avastutvēna sādhyatvān niṣēdhād dhētusādhyayōḥ
ŚlōVā.SPH.33cd: sapakṣē ’nyatarāsiddhir na dōṣāyātra jāyatē ||
ŚlōVā.SPH.34ab: varṇatvāc cāpi sādhyō ’yaṁ yakārādivad ēva ca
ŚlōVā.SPH.34cd: vyatirēkasya cādr̥ṣṭēr nātra dr̥ṣṭaṁ nirvartakam ||
ŚlōVā.SPH.35ab: gōtvādivāraṇē tv ēva dr̥ṣṭabādhaḥ sphuṭō bhavēt
ŚlōVā.SPH.35cd: nānyathā hi matis tatra syāt sāmānyaviśēṣayōḥ ||
ŚlōVā.SPH.36ab: na cāpy atraikavastutvē bhēdō vyañjakabhēdataḥ
ŚlōVā.SPH.36cd: na piṇḍavyatirēkēṇa vyañjakō ’tra dhvanir yathā ||
ŚlōVā.SPH.37ab: piṇḍavyaṅgyaiva gōtvādir jātir nityaṁ pratīyatē
ŚlōVā.SPH.37cd: tēna bhinnēṣu piṇḍēṣu jātir ēkā pratīyatē ||
ŚlōVā.SPH.38ab: nanu yasya dvayaṁ śrōtraṁ tasya buddhidvayaṁ bhavēt
ŚlōVā.SPH.38cd: bhavatō ’tīndriyatvāt tu kathaṁ nādair viśēṣadhīḥ ||
ŚlōVā.SPH.39ab: nādēna saṁskr̥tāc chrōtrād yadā śabdaḥ pratīyatē
ŚlōVā.SPH.39cd: tadupaślēṣas tat asya bōdhaṁ kē cit pracakṣatē ||
ŚlōVā.SPH.40ab: naiva vā grahaṇaṁ tēṣāṁ śabdē buddhis tu tadvaśāt
ŚlōVā.SPH.40cd: saṁskārānukr̥tēḥ sō ’pi mahatvādyavabudhyatē ||
ŚlōVā.SPH.41ab: madhuraṁ tiktarūpēṇa śvētaṁ pītatayā tathā
ŚlōVā.SPH.41cd: gr̥hṇanti pittadōṣēṇa viṣayaṁ bhrāntacētasaḥ ||
ŚlōVā.SPH.42ab: tathā vēgēna dhāvantō nāvyārūḍhāś ca gacchataḥ
ŚlōVā.SPH.42cd: parvatādīn vijānanti bhramēṇa bhramataś ca tān ||
ŚlōVā.SPH.43ab: maṇḍūkavasayāktākṣā vaṁśānuragabuddhibhiḥ
ŚlōVā.SPH.43cd: vyaktyalpatvamahattvābhyāṁ sāmānyaṁ ca tadāśrtayam ||
ŚlōVā.SPH.44ab: gr̥hṇanti yadvadētāni nimittagrahaṇād vinā
ŚlōVā.SPH.44cd: vyañjakasthamabudhvaiva vyaṅgyē bhrāntir bhaviṣyati ||
ŚlōVā.SPH.45ab: varṇāntaratvam ēvāhuḥ kē cid dīrghapluptādiṣu
ŚlōVā.SPH.45cd: na hi drutādivat tatra prayōhō nāntarīyakaḥ ||
ŚlōVā.SPH.46ab: tathā ca sati sāmānyaṁ triṣvatvaṁ kaiś cid iṣyatē
ŚlōVā.SPH.46cd: sāmānyakalpanā tv anyair na yuktēty abhidhīyatē ||
ŚlōVā.SPH.47ab: atvam ity ucyamānaṁ hi na dīrghaplutayōr bhavēt
ŚlōVā.SPH.47cd: ātvaṁ na hrasvaplutayōs traimātryaṁ na ca pūrvayōḥ ||
ŚlōVā.SPH.48ab: sarvasādhāraṇatvēna tad vijñātuṁ na śakyatē
ŚlōVā.SPH.48cd: pratyēkaṁ śābalēyādirūpē gōtvaṁ yathā sphuṭam ||
ŚlōVā.SPH.49ab: avarṇakulaśabdō ’pi sthānasāmyād vanādivat
ŚlōVā.SPH.49cd: samudāyārthavācīti na jātivacanō bhavēt ||
ŚlōVā.SPH.50ab: svatō hrasvādibhēdas tu nityavādē virudhyatē
ŚlōVā.SPH.50cd: sarvadā yasya sadbhāvaḥ sa kathaṁ mātrikaḥ svayam ||
ŚlōVā.SPH.51ab: tasmād uccāraṇaṁ tasya mātrākālaṁ pratīyatē
ŚlōVā.SPH.51cd: dvimātraṁ vā trimātraṁ ā na varṇō mātrikaḥ svaym ||
ŚlōVā.SPH.52ab: dīrghādēr nanv anaṅgatvaṁ vācakādharmatō bhavēt
ŚlōVā.SPH.52cd: itthaṁ pratīyamānāḥ syur varṇā na pratipādakāḥ ||
ŚlōVā.SPH.53ab: yādr̥śāt pūrvadr̥ṣṭō ’sāv arthō gamyatē tādr̥śāt
ŚlōVā.SPH.53cd: bhrāntyā kathaṁ pratītiś cēt, nāsāv artham iti prati ||
ŚlōVā.SPH.54ab: yathāśvādijavaḥ puṁsāṁ kāryāṅgatvaṁ prakalpayēt
ŚlōVā.SPH.54cd: paradharmō ’pi varṇānāṁ dhvanidharmās tathaiva naḥ ||
ŚlōVā.SPH.55ab: nanu dīrghādyanityatvād anityō vācakō bhavēt
ŚlōVā.SPH.55cd: ānupūrvīvad ēvāsya parihārō bhaviṣyati ||
ŚlōVā.SPH.56ab: tathōdāttādibhēdānāṁ saṁskāravaśagā matiḥ
ŚlōVā.SPH.56cd: tēṣāṁ dīrghādivad bhēdō na kadā cit pratīyatē ||
ŚlōVā.SPH.57ab: tatraikavarṇarūpatvē bhēdō ’pi syād drutādivat
ŚlōVā.SPH.57cd: nātra varṇāntaravyaktir iva dhvanyantarōdbhavaḥ ||
ŚlōVā.SPH.58ab: ta ēva mr̥dutīvratvaśīghratvādisamanvitāḥ
ŚlōVā.SPH.58cd: abhēdē cāpi varṇasya dhvanīnāṁ dviprakāratā ||
ŚlōVā.SPH.59ab: kē cit svarūpabōdhārthāḥ kē cid bōdhānuvartinaḥ
ŚlōVā.SPH.59cd: yugapatkramarūpēṇa saṁskārōtpādahētavaḥ ||
ŚlōVā.SPH.60ab: tatra dīrghādibōdhaḥ syāt pūrvēṣāṁ pracayō yadā
ŚlōVā.SPH.60cd: varṇātmaiva hi kālēna tāvatā taiḥ pratīyatē ||
ŚlōVā.SPH.61ab: yugapatpracitais taiś ca syād udāttādikalpanā
ŚlōVā.SPH.61cd: pracayē tv itarēṣāṁ syād vatibhēdō drutādikaḥ ||
ŚlōVā.SPH.62ab: varṇātmanyavabuddhē ’pi tadrūpām ēva tē matim
ŚlōVā.SPH.62cd: śanair utpādayanti, iti nānyō varṇaḥ pratīyatē ||
ŚlōVā.SPH.63ab: vyaktyākr̥tikr̥tō bhēdō yady apy ēkāntatō bhavēt
ŚlōVā.SPH.63cd: varṇēṣu jaiminēḥ pakṣas tathāpi na virudhyatē ||
ŚlōVā.SPH.64ab: nityatvayatnaḥ sarvō ’pi gatvādiṣu bhaviṣyati
ŚlōVā.SPH.64cd: gakārādivacaś caitat tēṣv ēva na virōtsyatē ||
ŚlōVā.SPH.65ab: vicchinnayatnavyaṅgyaiś ca nityaiḥ sarvagatair api
ŚlōVā.SPH.65cd: vyatiriktapadārambhō varṇair nātrōpapadyatē ||
ŚlōVā.SPH.66ab: anārabdhē ca gōśabdē gōśabdatvaṁ kathaṁ bhavēt
ŚlōVā.SPH.66cd: varṇasāmānyavac cāpi na tatkalpanam arhati ||
ŚlōVā.SPH.67ab: varṇātmanām abhēdāc ca siddhā sāmānyadhīr api
ŚlōVā.SPH.67cd: samudāyō ’pi tēbhyō ’syō vāraṇīyō ’nayā diśā ||
ŚlōVā.SPH.68ab: abhēdasamudāyas tu tēṣāṁ dharmō na duṣyati
ŚlōVā.SPH.68cd: tēṣām asti hi sāmarthyam arthapratyāyanaṁ prati ||
ŚlōVā.SPH.69ab: yāvantō yādr̥śō yē ca yadarthapratipādanē
ŚlōVā.SPH.69cd: varṇāḥ prajñātasāmarthyāstē tathivāvabōdhakāḥ ||
ŚlōVā.SPH.70ab: tēṣāṁ tu guṇabhūtānām arthapratyāyanaṁ prati
ŚlōVā.SPH.70cd: sāhityam ēkakartrādikramaś cāpi vivakṣitaḥ ||
ŚlōVā.SPH.71ab: kartraikatvē nimittē ca kramē sati niyāmakam
ŚlōVā.SPH.71cd: prayuñjānasya yat pūrvaṁ vr̥ddhēbhyaḥ kramadarśanam ||
ŚlōVā.SPH.72ab: yaugapdyaṁ tv aśakyatvān naiva tēṣām ihāśritam
ŚlōVā.SPH.72cd: kartr̥bhēdaś ca tatra syāt, na caivaṁ dr̥śyatē ’bhidhā ||
ŚlōVā.SPH.73ab: yugapad dr̥śyasāmarthyā naiva śaktāḥ kramē yathā
ŚlōVā.SPH.73cd: bhāvās tathā kramē śaktā yaugapadyē na śaknuyuḥ ||
ŚlōVā.SPH.74ab: dr̥ṣṭaś ca pūrṇamāsādēḥ kramaḥ saṁhatyakāriṇaḥ
ŚlōVā.SPH.74cd: abhyāsānāṁ ca lōkē ’pi svādhyāyagrahaṇādiṣu ||
ŚlōVā.SPH.75ab: sādhanāditrayāṇāṁ ca vyāpārasyaikakālatā
ŚlōVā.SPH.75cd: sarvatrāstīti nēha syād upālambhaḥ kramaṁ prati ||
ŚlōVā.SPH.76ab: niṣpannā ēva dr̥śyantē vyāpārāḥ sarva ēva hi
ŚlōVā.SPH.76cd: sūkṣmā vyāpārabhēdās tu dr̥śyatē na kadā cana ||
ŚlōVā.SPH.77ab: ēkasādhanasāṁsthāś ca vyāpārāvayavā yadā
ŚlōVā.SPH.77cd: svarūpatō nirīkṣyantē yaugapadyam asat tadā ||
ŚlōVā.SPH.78ab: kiṁ punar bahavō bhinnā bhinnasādhanasaṁśritāḥ
ŚlōVā.SPH.78cd: bhavēyur yaugapadyēna vyāpārāḥ kramavartinaḥ ||
ŚlōVā.SPH.79ab: yadā tv ādyaparispandād prabhr̥tyā phalalābhataḥ
ŚlōVā.SPH.79cd: kriyā pūrvaparībhūtā lakṣyatē varttatē tadā ||
ŚlōVā.SPH.80ab: tēnātrāpi vivakṣātaḥ prabhr̥tyā’’rthāvabōdhanāt
ŚlōVā.SPH.80cd: sākalyēnēkṣyamāṇē syād vyāpārē varttamānatā ||
ŚlōVā.SPH.81ab: pratyēkaṁ yē punas tatra vyāpārās tannirūpaṇam
ŚlōVā.SPH.81cd: phalāniṣpattitō na syān nāstitvaṁ na ca tāvatā ||
ŚlōVā.SPH.82ab: phalānumēyatāyāṁ ca vyāpārasya phalaṁ prati
ŚlōVā.SPH.82cd: kārakāṇāṁ yathāsthānaṁ vyāpārē vartamānatā ||
ŚlōVā.SPH.83ab: avaśyam bhāvinī nityaṁ pratyāsattiś ca kasya cit
ŚlōVā.SPH.83cd: na tāvatā vyapētatvāt itarēṣām anaṅgatā ||
ŚlōVā.SPH.84ab: dvyantaraikāntaratvēna gakārau kārayōr dhruvam
ŚlōVā.SPH.84cd: arthaṁ pratyāyanē śaktis tatra sthau gamakau yataḥ ||
ŚlōVā.SPH.85ab: yathā visarjanīyasya vyavadhānē na śaktatā
ŚlōVā.SPH.85cd: tathaivētarayōḥ śaktir ānantaryē na vidyatē ||
ŚlōVā.SPH.86ab: na ca yatraikaśō ’śaktis tatra sarvēṣv aśaktatā
ŚlōVā.SPH.86cd: tathā hy aṅgāni dr̥śyantē śālyādivahanādiṣu ||
ŚlōVā.SPH.87ab: śaktis tatrāsti kā cid dhi vahanē sā samr̥ddhyatē
ŚlōVā.SPH.87cd: saṅghātēna tu varṇānāṁ pratyēkaṁ kā cidīkṣyatē ||
ŚlōVā.SPH.88ab: na hy arthāvayavaḥ kaś cit pratyēkaṁ taiḥ pratīyatē
ŚlōVā.SPH.88cd: samastasyātha vā kaś cid bōdhalēśō ’tra jāyatē ||
ŚlōVā.SPH.89ab: rathasyāpi tu yat kāryaṁ śālyādivahanaṁ na tat
ŚlōVā.SPH.89cd: pratyēkaṁ dr̥śyatē kiñ cin manāg api yathēhitam ||
ŚlōVā.SPH.90ab: ath a yatkiñcid ucyēta vahanē tad ihāpi naḥ
ŚlōVā.SPH.90cd: svātmapratyayahētutvaṁ varṇēṣv arthē ’pi vā kva cit ||
ŚlōVā.SPH.91ab: yasyānavayavaḥ sphōṭō vyajyatē varṇabuddhibhiḥ
ŚlōVā.SPH.91cd: sō ’pi paryanuyōgēna vaivaitēna vimucyatē ||
ŚlōVā.SPH.92ab: tatrāpi prativarṇaṁ hi padasphōṭō na gamyatē
ŚlōVā.SPH.92cd: na cāvayavaśō vyaktis tadabhāvān na cātra śrīḥ ||
ŚlōVā.SPH.93ab: pratyēkaṁ cāpy aśaktānāṁ samudāyē ’py aśaktayā
ŚlōVā.SPH.93cd: tatra yaḥ parihāras tē sa nō ’trāpi bhaviṣyati ||
ŚlōVā.SPH.94ab: sadbhāvavyatirēkau ca tathāvayavavarjanam
ŚlōVā.SPH.94cd: tavādhikaṁ bhavēt tasmād yatnō ’sāv arthabuddhiṣu ||
ŚlōVā.SPH.95ab: nānyathānupapattiś ca bhavēd arthamatiṁ prati
ŚlōVā.SPH.95cd: tad ēvāsyā nimittaṁ syāj jāyatē yadanantaram ||
ŚlōVā.SPH.96ab: sā ca varṇadvayajñānē ’tītē ’ntyajñānataḥ parā
ŚlōVā.SPH.96cd: bhavatītīdr̥g ēvāsyā nimittam avakalpatē ||
ŚlōVā.SPH.97ab: vinā saṁskārakalpēna tadanantaravr̥ttitaḥ
ŚlōVā.SPH.97cd: kr̥tānugrahasāmarthyō varṇō ’ntyaḥ pratipādakaḥ ||
ŚlōVā.SPH.98ab: ēṣa ēva tu saṁskāra iti kē cit pracakṣatē
ŚlōVā.SPH.98cd: adr̥ṣṭakalpanātītaṁ tāvan mātraṁ hi dr̥śyatē ||
ŚlōVā.SPH.99ab: atha vā vāsanaivāstu saṁskāraḥ, sarva ēva hi
ŚlōVā.SPH.99cd: dr̥ḍhajñānagr̥hītē ’rthē saṁskārō ’stīti manvatē ||
ŚlōVā.SPH.100ab: tasyārthabuddhihētutvē visāṁvādō ’sya nirṇayē
ŚlōVā.SPH.100cd: tadbhāvabhāvitāhētur anyatrēva pratīyatē ||
ŚlōVā.SPH.101ab: saṁskārē niṣpramāṇē tu pūrvavr̥ttattvakalpanam
ŚlōVā.SPH.101cd: niṣpramāṇakam ēvēti nānugrahaphalaṁ bhavēt ||
ŚlōVā.SPH.102ab: yady api smr̥tihētutvaṁ saṁskārasya vyavasthitam
ŚlōVā.SPH.102cd: kāryāntarēṣu sāmarthyaṁ na tasya pratiṣidhyatē ||
ŚlōVā.SPH.103ab: tēna saṁskārasadbhāvō nānēnaivaṁ prakalpyatē
ŚlōVā.SPH.103cd: tasyārthabuddhihētutvam adr̥ṣṭaṁ kēvalaṁ kr̥tam ||
ŚlōVā.SPH.104ab: śabdapakṣē ’pi tac caitad adr̥ṣṭatvān na mucyatē
ŚlōVā.SPH.104cd: kāryabōdhanaśaktatvaṁ tulyaṁ saṁskāraśabdayōḥ ||
ŚlōVā.SPH.105ab: kṣīṇārthāpattir ēvaṁ ca na sphōṭaṁ parikalpayēt
ŚlōVā.SPH.105cd: saṁskārakalpanā pūrvam avaśyam bhāvinī hi tē ||
ŚlōVā.SPH.106ab: dhvanibhyō ’py aparas tāvan nēṣyētārthamatiṁ prati
ŚlōVā.SPH.106cd: tē vā yady upalabhyēran varṇāḥ pratyakṣatō na ca ||
ŚlōVā.SPH.107ab: varṇānāṁ yaugapadyēna yadi cāvaśyam arthitā
ŚlōVā.SPH.107cd: nityatvāt sarvadā tat syān na tu kāraṇatā tathā ||
ŚlōVā.SPH.108ab: itthaṁ kramagr̥hītānāṁ yugapad yātha vā parā
ŚlōVā.SPH.108cd: sthitiḥ sā kāraṇaṁ tu syān nityam arthadhiyaṁ prati ||
ŚlōVā.SPH.109ab: yad vā pratyakṣataḥ pūrvaṁ kramajñānēṣu yat param
ŚlōVā.SPH.109cd: samastavarṇavijñānaṁ tadarthajñānakāraṇam ||
ŚlōVā.SPH.110ab: tatra jñānē ca varṇānāṁ yaugapadyaṁ pratīyatē
ŚlōVā.SPH.110cd: nāvaśyaṁ yaugapadyēna pratyakṣasthēna tad bhavēt ||
ŚlōVā.SPH.111ab: citrarūpāṁ cā tāṁ buddhiṁ sadasadvarṇagōcarām
ŚlōVā.SPH.111cd: kē cid āhur yathā varṇō gr̥hyatē ’ntaḥ padē padē ||
ŚlōVā.SPH.112ab: antyavarṇē ’pi vijñātē pūrvasaṁskārakāritam
ŚlōVā.SPH.112cd: smaraṇaṁ yaugapadyēna sarvēṣv anyē pracakṣatē ||
ŚlōVā.SPH.113ab: sarvēṣu caivam arthēṣu mānasaṁ sarvavādinām
ŚlōVā.SPH.113cd: iṣṭaṁ samuccayajñānaṁ kramajñānēṣu satsv api ||
ŚlōVā.SPH.114ab: na cēt tadābhyupēyēta kramadr̥ṣṭēṣu naiva hi
ŚlōVā.SPH.114cd: śatādirūpaṁ jāyēta tatsamuccayadarśanam ||
ŚlōVā.SPH.115ab: tēna śrōtramanōbhyāṁ syāt kramād varṇēṣu yady api
ŚlōVā.SPH.115cd: pūrvajñānaṁ parastāt tu yugapat smaraṇaṁ bhavēt ||
ŚlōVā.SPH.116ab: tadārūḍhās tatō varṇā na dūrē ’rthāvabōdhanāt
ŚlōVā.SPH.116cd: śabdārthamatis tēna laukikair abhidhīyatē ||
ŚlōVā.SPH.117ab: citrabuddhyānayā bhrāntyā varṇēbhyō vyatirēkataḥ
ŚlōVā.SPH.117cd: paścād gaur iti vijñānaṁ pratyakṣaṁ kaiś cid iṣyatē ||
ŚlōVā.SPH.118ab: vailakṣaṇyaṁ tu tasyēṣṭam ēkaikajñānataḥ sphuṭam
ŚlōVā.SPH.118cd: varṇarūpāvabōdhāt tu na tadarthāntaraṁ bhavēt ||
ŚlōVā.SPH.119ab: yadi cārthāntaratvaṁ syād ēkaikasmād trayasya tat
ŚlōVā.SPH.119cd: varṇatrayaparityāgē buddhir nānyatra jāyatē ||
ŚlōVā.SPH.120ab: gaur ity ēkamatitvaṁ tu naivāsmābhir nivāryatē
ŚlōVā.SPH.120cd: tadgrāhyaikārthatābhyāṁ ca śabdē syād ēkatāmatiḥ ||
ŚlōVā.SPH.121ab: śaidhyād alpāntaratvāc ca gōśabdē sābhavēd api
ŚlōVā.SPH.121cd: dēvadattādiśabdēṣu sphuṭō bhēdaḥ pratīyatē ||
ŚlōVā.SPH.122ab: na gauṇaḥ śabda ity ēvaṁ granthasambandhanaṁ bhavēt
ŚlōVā.SPH.122cd: asy akṣarēṣu hētutvaṁ tatparaṁ vacanaṁ hi tat ||
ŚlōVā.SPH.123ab: śabdād iti ca hētutvaṁ pañcamyātrābhidhīyatē
ŚlōVā.SPH.123cd: bhavatpakṣē ’pi caikāntāj jñānēna vyavadhir bhavēt ||
ŚlōVā.SPH.124ab: gauṇō ’nyathā prasiddhō vā prayujyētānyathā yadi
ŚlōVā.SPH.124cd: na cānyādr̥ṅnimittatvaṁ kasya cit sampratīyatē ||
ŚlōVā.SPH.125ab: svavyāpāravyavāyō hi sarvasminn ēva kārakē
ŚlōVā.SPH.125cd: dr̥ṣṭō vyāpāra īdr̥k tu śabdasyēty avyavētatā ||
ŚlōVā.SPH.126ab: gakārādēr yadā cānyō na lōkē śabda ucyatē
ŚlōVā.SPH.126cd: tadā tasmāt pratītē ’rthē śabdād iti kathaṁ bhavēt ||
ŚlōVā.SPH.127ab: śabdajñānādisaṁskāravyaktasphōṭakr̥tē ’tha vā
ŚlōVā.SPH.127cd: pratyayē śabdajanyatvam iti gauṇaṁ prasajyatē ||
ŚlōVā.SPH.128ab: saṁskārajananārthaṁ ca na śabdōccāraṇaṁ matam
ŚlōVā.SPH.128cd: arthapratītim uddiśya prayuktasya kramādayam ||
ŚlōVā.SPH.129ab: tasmāt tādarthyataḥ śabdaḥ phalēna vyapadiśyatē
ŚlōVā.SPH.129cd: samuccayāvabōdhē tu vyavadhānaṁ na kēna cit ||
ŚlōVā.SPH.130ab: yadi cāpūrvasaṁskāra itikartavyatēṣyatē
ŚlōVā.SPH.130cd: varṇō ’ntyō gamakas tasya śabdatvān mudhyatā bhavēt ||
ŚlōVā.SPH.131ab: varṇā vā dhvanayō vāpi sphōṭaṁ na padavākyayōḥ
ŚlōVā.SPH.131cd: vyañjanti vyañjakatvēna yathā dīpaprabhādayaḥ ||
ŚlōVā.SPH.132ab: sattvād ghaṭādivac cēti sādhanāni yathāruci
ŚlōVā.SPH.132cd: laukikavyatirēkēṇa kalpitē ’rthē bhavanti hi ||
ŚlōVā.SPH.133ab: nārthasya vācakaḥ sphōṭō varṇēbhyō vyatirēkataḥ
ŚlōVā.SPH.133cd: ghaṭāvivat, na dr̥ṣṭēna virōdhō dharmasiddhitaḥ ||
ŚlōVā.SPH.134ab: pratiṣēdhēt tu yō varṇān tajjñānānantarōdbhavān
ŚlōVā.SPH.134cd: dr̥ṣṭabādhō bhavēt tasya śaśicandraniṣēdhavat ||
ŚlōVā.SPH.135ab: varṇōtthā vārthadhīrēṣā tajjñānānantarōdbhavā
ŚlōVā.SPH.135cd: yēdr̥śī sā tadutthā hi dhūmādēr iva bahnidhīḥ ||
ŚlōVā.SPH.136ab: dīpavad vā gakārādir gavādēḥ pratipādakaḥ
ŚlōVā.SPH.136cd: dhruvaṁ pratīyamānatvāt, tatpūrvaṁ pratipādanāt ||
ŚlōVā.SPH.137ab: varṇātiriktaḥ pratiṣidhyamānaḥ padēṣu mandaṁ phalam ādadhāti
ŚlōVā.SPH.137cd: kāryāṇi vākyāvayavāśrayāṇi satyāni katuṁ kr̥ta ēṣa yatnaḥ ||


---------------------------------------------------------------------
[autpattikasūtra ākr̥tivāda (AKV)]

ŚlōVā.AKV.1ab: ākr̥tivyatiriktē ’rthē sambandhō nityatāsya ca
ŚlōVā.AKV.1cd: na sidhyētām iti jñātvā tadvācyatvam ihōcyatē ||
ŚlōVā.AKV.2ab: tatsadbhāvaprasiddhyartham atra tāvat prayatyatē
ŚlōVā.AKV.2cd: vācyatvē vakṣyatē yuktir vyaktyā saha balābalē ||
ŚlōVā.AKV.3ab: jātim ēvākr̥tiṁ prāhur vyaktir ākriyatē yayā
ŚlōVā.AKV.3cd: sāmānyaṁ tac ca piṇḍānām ēkabuddhinibandhanam ||
ŚlōVā.AKV.4ab: tannimittaṁ ca yatkiñcit sāmānyaṁ śabdagōcaram
ŚlōVā.AKV.4cd: sarva ēvēcchatīty ēvam avirōdhō ’tra vādinām ||
ŚlōVā.AKV.5ab: sarvavastuṣu buddhiś ca vyāvr̥ttyanugamātmikā
ŚlōVā.AKV.5cd: jāyatē dvyātmatvēna vinā sā ca na siddhyati ||
ŚlōVā.AKV.6ab: viśēṣamātra iṣṭē ca na sāmānyamatir bhavēt
ŚlōVā.AKV.6cd: sāmānyamātrabōdhē tu nirnimittā viśēṣadhīḥ ||
ŚlōVā.AKV.7ab: na cāpy anyatarā bhrāntir upacārēṇa cēṣyatē
ŚlōVā.AKV.7cd: dr̥ḍhatvāt sarvadā buddhēr bhrāntis tadbhrāntivādinām ||
ŚlōVā.AKV.8ab: mukhyayōś cāpy adr̥ṣṭatvān nōpacārēṇa kalpanā
ŚlōVā.AKV.8cd: bāhyārthaviṣayatvaṁ ca buddhīnāṁ pratipāditam ||
ŚlōVā.AKV.9ab: anyōnyāpēkṣitā nityaṁ syāt sāmānyaviśēṣayōḥ
ŚlōVā.AKV.9cd: viśēṣāṇāṁ ca sāmānyaṁ tē ca tasya bhavanti hi ||
ŚlōVā.AKV.10ab: nirviśēṣaṁ na sāmānyaṁ bhavēc chaśaviṣāṇavat
ŚlōVā.AKV.10cd: sāmānyarahitatvāc ca viśēṣās tadvad ēva hi ||
ŚlōVā.AKV.11ab: tadanātmakarūpēṇa hētū vācyāvimau punaḥ
ŚlōVā.AKV.11cd: tēna tātyantabhēdō ’pi syāt sāmānyaviśēṣayōḥ ||
ŚlōVā.AKV.12ab: sāmānyabuddhiśaktitvaṁ viśēṣēṣv ēva yō vadēt
ŚlōVā.AKV.12cd: vinā vastvantarāt, tēna vācyā śaktis tu kīdr̥śī ||
ŚlōVā.AKV.13ab: grāhyā kiṁ vāpy asambōdhā bhinnaikā vā tathaiva ca
ŚlōVā.AKV.13cd: gr̥hyatē yadi saikā ca jātir ēvānyaśabdikā ||
ŚlōVā.AKV.14ab: bhavēn nirviṣayā buddhir yadi śaktir na gr̥hyatē
ŚlōVā.AKV.14cd: na hi sadbhāvamātrēṇa viśayaḥ kaś cid iṣyatē ||
ŚlōVā.AKV.15ab: parasparavibhinnatvād viśēṣā naikabuddhibhiḥ
ŚlōVā.AKV.15cd: gr̥hyantē viṣayāsattvāc chaktiś caiṣāṁ na vidyatē ||
ŚlōVā.AKV.16ab: bhinnatvē vāpi śaktīnām ēkabuddhir na labhyatē
ŚlōVā.AKV.16cd: viśēṣaśaktyabhēdē ca tāvanmātramatir bhavēt ||
ŚlōVā.AKV.17ab: bhinnā viśēṣaśaktibhyaḥ sarvatrānugatāpi ca
ŚlōVā.AKV.17cd: pratyēkaṁ samavētā ca tasmāj jātir apīṣyatām ||
ŚlōVā.AKV.18ab: tēnātmadharmō bhēdānām ēkadhīviṣayō ’sti naḥ
ŚlōVā.AKV.18cd: sāmānyam ākr̥tir jātiḥ śaktir vā sō ’bhidhīyatām ||
ŚlōVā.AKV.19ab: nanu bhinnē ’pi sattādau sāmānyam iti jāyatē
ŚlōVā.AKV.19cd: buddhir vināpi sāmānyād anyasmāt sā kathaṁ bhavēt ||
ŚlōVā.AKV.20ab: vanōpanyāsatulyō ’yam upanyāsaḥ kr̥tas tvayā
ŚlōVā.AKV.20cd: bhrāntitvēna hi naitasyā bhrāntir gōtvādidhīr api ||
ŚlōVā.AKV.21ab: śabdāt pūrvaṁ hi sarvēṣu gavādāv iva naikadhīḥ
ŚlōVā.AKV.21cd: vastutvaṁ cātra sāmānyaṁ dharmaṁ kē cit pracakṣatē ||
ŚlōVā.AKV.22ab: ēvaṁ tu kalpyamānē syāt sāmānyānām anantatā
ŚlōVā.AKV.22cd: punas tēna sahānyēṣu sāmānyamatir asti hi ||
ŚlōVā.AKV.23ab: viśēṣēṣv api vastutvāt sāmānyam iti dhīr bhavēt
ŚlōVā.AKV.23cd: sattādiṣv iva, ttēnaitat sāmānyaṁ nōpapadyatē ||
ŚlōVā.AKV.24ab: tasmād ēkasya bhinnēṣu yā vr̥ttis tannibandhanaḥ
ŚlōVā.AKV.24cd: sāmānyaśabdaḥ sattādāv ēkadhīkaraṇēna vā ||
ŚlōVā.AKV.25ab: piṇḍēṣv ēva ca sāmānyam, nāntarā gr̥hyatē yataḥ
ŚlōVā.AKV.25cd: na hy ākāśavadicchanti sāmānyaṁ nāma kiñ cana ||
ŚlōVā.AKV.26ab: yad vā sarvagatatvē ’pi vyaktiḥ śaktyanurōdhataḥ
ŚlōVā.AKV.26cd: śaktiḥ kāryānumēyā hi vyaktidarśanahētukā ||
ŚlōVā.AKV.27ab: tēna yatraiva dr̥śyēta vyaktiḥ śaktaṁ tad ēva tu
ŚlōVā.AKV.27cd: tēnaiva ca na sarvāsu vyaktiṣv ētat pratīyatē ||
ŚlōVā.AKV.28ab: bhinnatvē ’pi hi kāsāñ cic chaktiḥ kāś cid aśaktikāḥ
ŚlōVā.AKV.28cd: na ca paryanuyōgō ’sti vastuśaktēḥ kadā cana ||
ŚlōVā.AKV.29ab: vahnir dahati nākāśaṁ kō ’tra paryanuyujyatām
ŚlōVā.AKV.29cd: na cānyā mr̥gyatē yuktir yathā sandr̥śyatē tathā ||
ŚlōVā.AKV.30ab: na hi yuktyantaraṁ nāstīty ētaj jñānam anarthakam
ŚlōVā.AKV.30cd: dharmaś cāvyabhicāryasya na mr̥gya upalakṣaṇē ||
ŚlōVā.AKV.31ab: nānumānāvagamyaṁ tat, pratyakṣē lakṣaṇēna kim
ŚlōVā.AKV.31cd: svābhāvikaś ca sambandhō jātivyaktyōr na hētumān ||
ŚlōVā.AKV.32ab: tēnaitasya prasiddhyarthaṁ nānyat sāmānyam iṣyatē
ŚlōVā.AKV.32cd: śaktisiddhivadētasya svabhāvō ’tra na vāryatē ||
ŚlōVā.AKV.33ab: yad vā naimittikatvē ’pi tāvanmātrapratīkṣaṇāt
ŚlōVā.AKV.33cd: viśēṣēṣv ēva labdhēṣu kēṣu cin nānyavāñchanam ||
ŚlōVā.AKV.34ab: na vyañjantyaparē kasmād, yatas tēṣu na dr̥śyatē
ŚlōVā.AKV.34cd: tēbhyō ’pi na nivr̥ttyarthaṁ mr̥gyō hētuḥ svabhāvataḥ ||
ŚlōVā.AKV.35ab: sāmānyaṁ nānyadiṣṭaṁ cēt tasya vr̥ttēr niyāmakam
ŚlōVā.AKV.35cd: gōtvēnāpi vinā kasmād gōbuddhir na niyamyatē ||
ŚlōVā.AKV.36ab: yathā tulyē ’pi bhinnatvē kēṣu cid vr̥ttyapēkṣitā
ŚlōVā.AKV.36cd: gōtvādēr animittē ’pi tathā buddhir bhaviṣyati ||
ŚlōVā.AKV.37ab: viṣayēṇa hi buddhīnāṁ vinā nōtpattir iṣyatē
ŚlōVā.AKV.37cd: viśēṣād anyad icchanti sāmānyaṁ tēna tad dhruvam ||
ŚlōVā.AKV.38ab: tā hi tēna vinōtpannā mithyāḥ syur viṣayād r̥tē
ŚlōVā.AKV.38cd: na tv anyēna vinā vr̥ttiḥ sāmānyasyēha duṣyati ||
ŚlōVā.AKV.39ab: aniṣyamāṇē sāmānyē vr̥ttiḥ śabdānumānayōḥ
ŚlōVā.AKV.39cd: naiva syāt, na hi sambandhō bhēdair ānantyatō bhavēt ||
ŚlōVā.AKV.40ab: anubhūtatayā vāsau puruṣasyōpayujyatē
ŚlōVā.AKV.40cd: jātivyaktyōs tu sambandhē nānubhūtyā prayōjanam ||
ŚlōVā.AKV.41ab: siddhē viṣayarūpē ca gōtvādāv indriyaiḥ punaḥ
ŚlōVā.AKV.41cd: arthāpattyupalabdhā syāc chaktir ēkā niyāmikā ||
ŚlōVā.AKV.42ab: na cātmahētum ēvāsau siddhaṁ bādhitum arhati
ŚlōVā.AKV.42cd: śaktiś ca naitayā buddhyā, nēndriyaiḥ sā hi gr̥hyatē ||
ŚlōVā.AKV.43ab: sāmānyāntarayōgānām aniṣṭhā yā ca varṇyatē
ŚlōVā.AKV.43cd: tayā sāmānyanāśaḥ syāt sa ca dr̥ṣṭēna bādhyatē ||
ŚlōVā.AKV.44ab: sambandhas tasya hētur vā tadgrahē na ca kāraṇam
ŚlōVā.AKV.44cd: svarūpatō gr̥hītē ’rthē paścād ētad vikalpyatē ||
ŚlōVā.AKV.45ab: sāsnādyēkārthasambandhi gōtvam ity upalakṣaṇam
ŚlōVā.AKV.45cd: na ca svasamavāyy ēva kēvalaṁ cihnam iṣyatē ||
ŚlōVā.AKV.46ab: sāsnādibhyas tu piṇḍasya bhēdō nātyantatō yadā
ŚlōVā.AKV.46cd: sāmānyasya ca piṇḍēbhyas tadā syād ētad uttaram ||
ŚlōVā.AKV.47ab: kasmāt sāsnādimatsv ēva gōtvaṁ yasmāt tadātmakam
ŚlōVā.AKV.47cd: tādātmyam asya kasmāc cēt svabhāvād iti gamyatām ||
ŚlōVā.AKV.48ab: upalabdhyanusārēṇa vyavasthāsiddhir īdr̥śī
ŚlōVā.AKV.48cd: svatō gōtvādibhēdas tu na tu vyañjakabhēdataḥ ||
ŚlōVā.AKV.49ab: sā bhūd drutādivanmithyā, nyañjakasya tu kiṁkr̥taḥ
ŚlōVā.AKV.49cd: bhēdō hastyādipiṇḍēbhyaḥ, svataś cēt, iha tatsamam ||
ŚlōVā.AKV.50ab: vyaṅgyajātiviśēṣāc cēt, prāptam anyōnyasaṁśrayam
ŚlōVā.AKV.50cd: tasmāt svābhāvikō bhēdō jātivyaktyōḥ pratīyatē ||
ŚlōVā.AKV.51ab: anēkānanyavr̥ttittvān na sāmānyaviśēṣayōḥ
ŚlōVā.AKV.51cd: ēkavastvātmatā yuktā varaṁ tēnaupacārikam ||
ŚlōVā.AKV.52ab: bhinnēbhyaś cāpy abhinnatvād bhēdas tat svātmavad bhavēt
ŚlōVā.AKV.52cd: ēkasmād vāpy abhinnatvād vyaktyēkatvaṁ pratīyatē ||
ŚlōVā.AKV.53ab: ēkānēkatvam ēkasya tathānyānanyatā katham
ŚlōVā.AKV.53cd: tat sāmānyaṁ viśēṣaś cēty ēvamādi ca duṣkaram ||
ŚlōVā.AKV.54ab: virōdhas tāvad ēkāntād vaktum atra na yujyatē
ŚlōVā.AKV.54cd: sāmānyānanyavijñātē viśēṣē naikavr̥ttitā ||
ŚlōVā.AKV.55ab: sāmānyānanyavr̥ttitvaṁ viśēṣātmaikabhāvataḥ
ŚlōVā.AKV.55cd: ēvañ ca parihartavyā bhinnābhinnatvakalpanā ||
ŚlōVā.AKV.56ab: kēna cid dhy ātmanaikatvaṁ nānātvaṁ cāsya kēna cit
ŚlōVā.AKV.56cd: sāmānyasya tu yō bhēdaṁ brūtē tasya viśēṣataḥ ||
ŚlōVā.AKV.57ab: darśayitvābhyupētavyam, viśēṣaikyaṁ ca jātitaḥ
ŚlōVā.AKV.57cd: yathā kalmāṣavarṇasya yathēṣṭaṁ varṇanigrahaḥ ||
ŚlōVā.AKV.58ab: citratvād vastunō ’py ēvaṁ bhēdābhēdāvadhāraṇam
ŚlōVā.AKV.58cd: sāmānyāṁśē tu niṣkr̥ṣya bhēdō yēna prasādhyatē ||
ŚlōVā.AKV.59ab: tasya hētōr asiddhatvaṁ siddhaś cēt siddhasādhanam
ŚlōVā.AKV.59cd: bhēdēbhyō ’nanyarūpēṇa sāmānyaṁ gr̥hyatē yadā ||
ŚlōVā.AKV.60ab: tadāviśēṣamātrēṇa vastu pratyavabhāsatē
ŚlōVā.AKV.60cd: tadudbhūtyā ca sāmānyaṁ tadbhāvānuguṇaṁ sthitam ||
ŚlōVā.AKV.61ab: sad apy agrāhyarūpatvād asadvat pratibhāti naḥ
ŚlōVā.AKV.61cd: viśēṣān api sāmānyād yadā bhēdēna buddhyatē ||
ŚlōVā.AKV.62ab: tadā sāmānyamātratvam ēvam ēva pratīyatē
ŚlōVā.AKV.62cd: yadā tu śabalaṁ vastu yugapat pratipadyatē ||
ŚlōVā.AKV.63ab: tadānyān anyabhēdādi sarvam ēva pralīyatē
ŚlōVā.AKV.63cd: na ca tat tādr̥śaṁ kaś cic chabdaḥ śknōti bhāṣitum ||
ŚlōVā.AKV.64ab: sāmānyāṁśān apōddhr̥tya padaṁ sarvaṁ pravarttatē
ŚlōVā.AKV.64cd: samastavastvapēkṣāṁ ca padārthānām apōddhr̥tim ||
ŚlōVā.AKV.65ab: kē cid āhur asadrūpam, aṁśatvaṁ tu na vāryatē
ŚlōVā.AKV.65cd: sārūpyam ēva sāmānyaṁ piṇḍānāṁ yēna kalpyatē ||
ŚlōVā.AKV.66ab: tēna sārūpyaśabdēna kiṁ punaḥ pratipadyatē
ŚlōVā.AKV.66cd: samānarūpabhāvaś cēj jātiḥ sāsmābhir iṣyatē ||
ŚlōVā.AKV.67ab: sādr̥śyam atha sārūpyaṁ kasya kēnēti kathyatām
ŚlōVā.AKV.67cd: na tāvacchālalēyēna bāhulēyādayaḥ samāḥ ||
ŚlōVā.AKV.68ab: viśēṣarūpataḥ yē ’pi tatsaṁsthānādibhiḥ samāḥ
ŚlōVā.AKV.68cd: śābalēya ivēti syāt tatra buddhir na gaur iva ||
ŚlōVā.AKV.69ab: śābalēyō ’yam iti vā bhrāntyā gaur iti nāsti dhīḥ
ŚlōVā.AKV.69cd: śābalēyasvarūpaṁ ca na gaur ity avatiṣṭhatē ||
ŚlōVā.AKV.70ab: tadanyēṣu hi gōbuddhir na syāt susadr̥śēṣv api
ŚlōVā.AKV.70cd: dr̥śyatē sā na cānyatra gōrūpaṁ tatra vidyatē ||
ŚlōVā.AKV.71ab: na cānyō gauḥ prasiddhō ’sti tatsādr̥śyēna dhīr bhāvēt
ŚlōVā.AKV.71cd: na cāpi sa iti jñānaṁ sadr̥śēṣv asti sarvadā ||
ŚlōVā.AKV.72ab: sarvapuṁsām atō bhrāntir naiṣā bādhakavarjanāt
ŚlōVā.AKV.72cd: sarvajñānāni mithyā ca prasajyantē ’tra kalpanē ||
ŚlōVā.AKV.73ab: viśēṣagrahaṇābhāvād ēva gauḥ kaś ca kathyatām
ŚlōVā.AKV.73cd: babhūva yady asau pūrvam asmadādēs tadagrahāt ||
ŚlōVā.AKV.74ab: sādr̥śyāvadhr̥tir nāstīty atō gōdhīr na labhyatē
ŚlōVā.AKV.74cd: na cāvayavasāmānyair vinā sādr̥śyakalpanā ||
ŚlōVā.AKV.75ab: sāmānyapratyayōtpādō na viśēṣēṣu jāyatē
ŚlōVā.AKV.75cd: vyaktitaś cātirēkō ’sya syān na vēti vicāritē ||
ŚlōVā.AKV.76ab: sāmānyam ēva sādr̥śyaṁ bhavēd vā vyaktimātrakam
ŚlōVā.AKV.76cd: tēna nātyantabhinnō ’rthaḥ sārūpyam iti varṇitam
ŚlōVā.AKV.76cd: granthē vindhyanivāsēna bhrāntēḥ sādr̥śyam ucyatē ||


---------------------------------------------------------------------
[autpattikasūtra apōhavāda (APV)]

ŚlōVā.APV.1ab: agōnivr̥ttiḥ sāmānyaṁ vācyaṁ yaiḥ parikalpitam
ŚlōVā.APV.1cd: gōtvaṁ vastv ēva tair uktam agō ’pōhagirā sphuṭam ||
ŚlōVā.APV.2ab: bhāvāntaram abhāvō hi purastāt pratipāditaḥ
ŚlōVā.APV.2cd: tatrāśvādinivr̥ttyātmā bhāvaḥ ka iti kathyatām ||
ŚlōVā.APV.3ab: nēṣṭō ’sādhāraṇas tāvad viṣayō nirvikalpanāt
ŚlōVā.APV.3cd: tathā ca śābalēyādēḥ, asāmānyaprasaṅgataḥ ||
ŚlōVā.APV.4ab: śābalēyādirūpaṁ hi na sāmānyaṁ parasparam
ŚlōVā.APV.4cd: na vaikamitarēṣāṁ vastatrānantārthatā bhavēt ||
ŚlōVā.APV.5ab: na ca sākṣād viśēṣasya tē ’pōhyā iti yuktimat
ŚlōVā.APV.5cd: na śābalēyavijñānam agōvyāvr̥ttibandhanam ||
ŚlōVā.APV.6ab: nivr̥ttyā bāhulēyādēs tadvijñānaṁ pravartatē
ŚlōVā.APV.6cd: kuryād agōnivr̥ttiṁ cēn nāpōhētātmavad dhi tān ||
ŚlōVā.APV.7ab: tēnāṁśēnānapōhaś ca svarūpēṇāpy apōhanam
ŚlōVā.APV.7cd: kalpyatē cēd virōdhaḥ syāt samamākṣēpavāraṇē ||
ŚlōVā.APV.8ab: tasmāt prātyātmikai rūpair agō ’pōhō na yujyatē
ŚlōVā.APV.8cd: samudāyē ’pi naitēṣām agōvyāvr̥ttisambhavaḥ ||
ŚlōVā.APV.9ab: sarvōpalabdhau tadbuddhir vyāsajyaivaṁ pravartatē
ŚlōVā.APV.9cd: na pratyēkaṁ bhavēd ēṣā na samastēṣv aśaktitaḥ ||
ŚlōVā.APV.10ab: tasmāt sarvēṣu yad rūpaṁ pratyēkaṁ pariniṣṭhitam
ŚlōVā.APV.10cd: gōbuddhis tannimittā syād gōtvād anyac ca nāsti tat ||
ŚlōVā.APV.11ab: nanu ca prāgabhāvādau sāmānyaṁ vastu nēṣyatē
ŚlōVā.APV.11cd: sattaiva hy atra sāmānyam anutpattyādirūṣitā ||
ŚlōVā.APV.12ab: tām utpattyādyanusyūtāṁ sattēti pratijānatē
ŚlōVā.APV.12cd: anyāpōhānuviddhā tu saivābhāvaḥ pratīyatē ||
ŚlōVā.APV.13ab: anityatvaṁ vināśākhyakriyāsāmānyam ucyatē
ŚlōVā.APV.13cd: abrāhmaṇatvaṁ kin tu syād bhinnēṣu kṣattriyādiṣu ||
ŚlōVā.APV.14ab: puruṣatvaṁ catuḥsaṁstham, viśēṣēṣu ca nāstidhīḥ
ŚlōVā.APV.14cd: sāmānyapratyayaś caiṣu pratyēkam upajāyatē ||
ŚlōVā.APV.15ab: tēnātra brāhmaṇābhāvaḥ sāmānyaṁ syād avastu tat
ŚlōVā.APV.15cd: gōtvādāv api tēnaiva sāmānyapratyayō bhavēt ||
ŚlōVā.APV.16ab: kaiś cit tv atraikaśabdatvam akṣādāv iva kalpitam
ŚlōVā.APV.16cd: jātitrayasya, naivaṁ tu sambhavatyaghaṭādiṣu ||
ŚlōVā.APV.17ab: nātra hy anantakē bhēdē sādhāraṇyaṁ nirūpyatē
ŚlōVā.APV.17cd: tasmāt kriyāguṇāḥ kē cid dhētavō ’nanyavartinaḥ ||
ŚlōVā.APV.18ab: puruṣatvaṁ nañā caitad brāhmaṇēbhyō nivartitam
ŚlōVā.APV.18cd: cāturvarṇyaprasaktaṁ sad gamyatē ’rthādibhir yathā ||
ŚlōVā.APV.19ab: yady apy avāntarā nāsti triṣu jātir vyavasthitā
ŚlōVā.APV.19cd: nañsāmārthyān naratvaṁ tu tryādhāraṁ sampratīyatē ||
ŚlōVā.APV.20ab: śabdasāmarthyabhēdēna varṇēṣu matibhinnatā
ŚlōVā.APV.20cd: puṁstvē tricaturādhārē paryudāsasvarūpataḥ ||
ŚlōVā.APV.21ab: dūrāntikē kṣaṇē śaktir gr̥dhravāyasacakṣuṣōḥ
ŚlōVā.APV.21cd: yathā rūpē tathā puṁstvē pumabrāhmaṇaśabdayōḥ ||
ŚlōVā.APV.22ab: brāhmaṇavyatiriktārthavr̥tti puṁstvam itīdr̥śam
ŚlōVā.APV.22cd: vākyaṁ yatra pravartēta tatrābrāhmaṇadhīpadē ||
ŚlōVā.APV.23ab: pārthivatvādisāmānyam ēvam ēvāghaṭādiṣu
ŚlōVā.APV.23cd: ghaṭatvādivinirmuktaṁ viṣayaḥ sampratīyatē ||
ŚlōVā.APV.24ab: asādhāraṇabhāvāc ca nañā śabdō viśēṣitaḥ
ŚlōVā.APV.24cd: tāvanmātrēṇa rahitē sāmānyē vyavatiṣṭhatē ||
ŚlōVā.APV.25ab: viśēṣē pratiṣiddhē hi sāmānyaṁ yadanantaram
ŚlōVā.APV.25cd: sāmānyākāṅkṣiṇaṁ śabdaṁ niruṇad dhi tadātmani ||
ŚlōVā.APV.26ab: prathamātikramē tasya kāraṇaṁ naiva vidyatē
ŚlōVā.APV.26cd: brāhmaṇatvād atō ’pētaṁ naratvam avaśiṣyatē ||
ŚlōVā.APV.27ab: vyudasya brāhmaṇatvaṁ ca nañi jātē viśēṣaṇē
ŚlōVā.APV.27cd: naratvōdasanaṁ yat tu kalpētāśrutam ēva tat ||
ŚlōVā.APV.28ab: tasmād yasyaiva tē bhēdā niṣiddhyēraṁs tadarthataḥ
ŚlōVā.APV.28cd: bhēdāntarasthaṁ sāmānyam, lōkē ’py ēvaṁ pratīyatē ||
ŚlōVā.APV.29ab: prasaṅginyāṁ ca tadbuddhau niṣēdhō ’rthād apīṣyatē
ŚlōVā.APV.29cd: tanmātrarahitē cārthē sādr̥śyāt tanmatir bhavēt ||
ŚlōVā.APV.30ab: sādr̥śyam ēva vā vācyam iṣṭam abrāhmaṇādiṣu
ŚlōVā.APV.30cd: tac cāvayavasāmānyād, vināpy ētēna lakṣyatē ||
ŚlōVā.APV.31ab: kva cid vināpi sādr̥śyāt sāhacaryādihētukā
ŚlōVā.APV.31cd: nañyuktaśabdavr̥ttiḥ syād yathā vakṣyaty anīkṣaṇē ||
ŚlōVā.APV.32ab: īkṣaṇavyatiriktā hi kriyā tatrāpy apēkṣitā
ŚlōVā.APV.32cd: pratyāsattēr na saṅkalpam atikramya pratīyatē ||
ŚlōVā.APV.33ab: nāmadhātvarthayōgī ca naiva nañ pratiṣēdhakaḥ
ŚlōVā.APV.33cd: vadatō ’brāhmaṇādharmāv anyamātravirōdhinau ||
ŚlōVā.APV.34ab: yatrāpy ākhyātasambandhāt pratiṣēdhaḥ pratīyatē
ŚlōVā.APV.34cd: tatraudāsīnyavastv ēva pratipattā’’valambatē ||
ŚlōVā.APV.35ab: tasmād vastuny apōhāḥ syuḥ, api cāvastukalpanē
ŚlōVā.APV.35cd: prāgntyēbhyō viśēṣēbhyō na kiñ cid vastu labhyatē ||
ŚlōVā.APV.36ab: na cāntyair vyavahārō ’sti, śakyaṁ naiṣāṁ nirūpaṇam
ŚlōVā.APV.36cd: apōhaśabdavācyātha śūnyatānyaprakārikā ||
ŚlōVā.APV.37ab: tasyāṁ cāśvādibuddhīnātmāṁśagrahaṇaṁ bhavēt
ŚlōVā.APV.37cd: tatrānyāpōhavācyatvaṁ mudhaivābhyupagamyatē ||
ŚlōVā.APV.38ab: sāmānyaṁ vasturūpaṁ hi buddhyākārō bhaviṣyati
ŚlōVā.APV.38cd: śabdārthō ’rthānapēkṣō hi vr̥thāpōhaḥ prakalpitaḥ ||
ŚlōVā.APV.39ab: vasturūpā ca sā buddhiḥ śabdārthēṣūpajāyatē
ŚlōVā.APV.39cd: tēna vastv ēva kalpēta vācyaṁ buddhyanapōhakam ||
ŚlōVā.APV.40ab: asaty api ca bāhyē ’rthē vākyārthapratibhā tathā
ŚlōVā.APV.40cd: padārthē ’pi tathaiva syāt kim apōhaḥ prakalpyatē ||
ŚlōVā.APV.41ab: buddhyantarād vyavacchēdō na ca buddhēḥ pratīyatē
ŚlōVā.APV.41cd: svarūpōtpādamātrāc ca nānyam aṁśaṁ bibharti sā ||
ŚlōVā.APV.42ab: bhinnasāmānyavacanā viśēṣavacanāś ca yē
ŚlōVā.APV.42cd: sarvē bhavēyuḥ paryāyā yady apōhasya vācyatā ||
ŚlōVā.APV.43ab: nanu bhēdād apōhānāṁ prasaṅgō ’yaṁ na yujyatē
ŚlōVā.APV.43cd: sāmānyāpōhak.lptyā cēd vastumātrē samaṁ tava ||
ŚlōVā.APV.44ab: bhidyantē mama vastutvāt sāmānyāni parasparam
ŚlōVā.APV.44cd: asaṅkīrṇasvabhāvāni na caikatvaṁ vitanvatē ||
ŚlōVā.APV.45ab: saṁsr̥ṣṭaikatvanānātvavikalparahitātmanām
ŚlōVā.APV.45cd: avastutvād apōhānāṁ tva syād bhinnatā katham ||
ŚlōVā.APV.46ab: yadi vā bhidyamānatvād vastvasādhāraṇāṁśavat
ŚlōVā.APV.46cd: avastutvē tv anānātvāt paryāyatvān na mucyatē ||
ŚlōVā.APV.47ab: nanu cāpōhyabhēdēna bhēdō ’pōhasya sētsyati
ŚlōVā.APV.47cd: na viśēṣaḥ svatas tasya parataś caupacārikaḥ ||
ŚlōVā.APV.48ab: tēnaivādhārabhēdēnāpy asya bhēdō na yujyatē
ŚlōVā.APV.48cd: na hi sambandhibhēdēna bhēdō vastuny apīṣyatē ||
ŚlōVā.APV.49ab: kim utāvastvasaṁsr̥ṣṭam anyataś cānivartitam
ŚlōVā.APV.49cd: anavāptaviśēṣāṁśaṁ yat kim apy anirūpitam ||
ŚlōVā.APV.50ab: tasmād yathaiva bhēdē ’pi piṇḍānāṁ naiva bhidyatē
ŚlōVā.APV.50cd: tathaivāpōhyabhēdē ’pi nānēkō ’yaṁ bhaviṣyati ||
ŚlōVā.APV.51ab: bhēdē vā pratipiṇḍaṁ syād agō ’pōhaḥ, tathā sati
ŚlōVā.APV.51cd: sāmānyaṁ śābalēyādēr iti nēṣṭaṁ prasidhyati ||
ŚlōVā.APV.52ab: saṁsargiṇō ’pi cādhārā yaṁ na bhindanti rūpataḥ
ŚlōVā.APV.52cd: apōhyaiḥ sa bahirbhūtair bhidyētēty atikalpanā ||
ŚlōVā.APV.53ab: agavyaśvātirēkaḥ syād anaśvaś ca gavādhikaḥ
ŚlōVā.APV.53cd: śēṣaṁ hastyādyapōhyaṁ tu dvayōr api na bhidyatē ||
ŚlōVā.APV.54ab: tatraikabhēdād bhēdō ’stu bahvabhēdād abhinnatā
ŚlōVā.APV.54cd: bhūyasāṁ syāt sadharmatvam ity abhēdaḥ prasajyatē ||
ŚlōVā.APV.55ab: gauś ca hastyādyapōhēna nāśvarūpād viśēṣyatē
ŚlōVā.APV.55cd: karōti tadapōhaṁ cēd aikarūpyaṁ virudhyatē ||
ŚlōVā.APV.56ab: sarvaśabdēṣu caikaikam apōhyamatiricyatē
ŚlōVā.APV.56cd: tatrāsādhāraṇatvēna tanmātrāpōhyatā bhavēt ||
ŚlōVā.APV.57ab: tatō ’śvāpōharūpatvāt siṁhādiḥ sarva ēva tē
ŚlōVā.APV.57cd: tannimittam agō ’pōhaṁ bibhrad ucyēta gaur iti ||
ŚlōVā.APV.58ab: sarvāpōhō yadīṣyēta, sa vaktavyaḥ kathaṁ punaḥ
ŚlōVā.APV.58cd: yadi pratyēkarūpēṇa nāpōhyānantatā bhavēt ||
ŚlōVā.APV.59ab: bhinnatvāc cāpy apōhyānāṁ bhinnō ’pōhaḥ prasajyatē
ŚlōVā.APV.59cd: tatraikasmin bhavēt piṇḍē ’nantajātisamanvayaḥ ||
ŚlōVā.APV.60ab: tatō gaur iti sāmānyaṁ vācyam ēkaṁ na sidhyati
ŚlōVā.APV.60cd: jātyantaramatiś caiṣu bhavēj jātyantarēṣv iva ||
ŚlōVā.APV.61ab: samudāyātmanā nāpi bhavēd ēṣām apōhyatā
ŚlōVā.APV.61cd: samudāyō hi naikēna vinā dharmēṇa jāyatē ||
ŚlōVā.APV.62ab: nāpy ēkadēśatā tēṣām asti nāpy ēkakālatā
ŚlōVā.APV.62cd: vyatiriktaś ca saṅghātas tēṣāṁ kaś cin na vidyatē ||
ŚlōVā.APV.63ab: yadi tv avyatiriktaḥ syād ānanyaṁ tadavasthitam
ŚlōVā.APV.63cd: yadi sāmānyarūpēṇa tē ’pōhyantē, na vastutā ||
ŚlōVā.APV.64ab: kathaṁ vā vastv apōhyēta, nābhāvō bhāvamr̥cchati
ŚlōVā.APV.64cd: apōhyamānē cābhāvē bhāva ēvāvaśiṣyatē ||
ŚlōVā.APV.65ab: apōhyabhēdak.lptiś ca nābhāvābhēdatō bhavēt
ŚlōVā.APV.65cd: tadbhēdō ’pōhabhēdāc cēt, prāptam anyōnyasaṁśrayam ||
ŚlōVā.APV.66ab: gōsāmānyasya bhinnatvād agaur ity ēṣa bhidyatē
ŚlōVā.APV.66cd: agaur ity asya bhēdēna gōsāmānyaṁ ca bhidyatē ||
ŚlōVā.APV.67ab: agāvō ’śvādayaś ca syus tē ’py abhāvātmakāḥ punaḥ
ŚlōVā.APV.67cd: karkādyapēkṣayā tē ’pi tathēty ēvaṁ na gamyatē ||
ŚlōVā.APV.68ab: kim apōhyam, kva cāpōhaḥ gōpiṇḍēṣv ēvam ēva ca
ŚlōVā.APV.68cd: tatra syād dvayam apy ētadantyēṣu paramāṇuṣu ||
ŚlōVā.APV.69ab: na cāntyēṣu dvayōr asti vyavahārō bhidāṁ prati
ŚlōVā.APV.69cd: gavāśvaparamāṇūnāṁ viśēṣaś ca na vidyatē ||
ŚlōVā.APV.70ab: svarūpajātisaṁsthānaparimāṇādilakṣaṇaḥ
ŚlōVā.APV.70cd: kim apōhyaṁ kva cāpōhas tatrāpi na viśiṣyatē ||
ŚlōVā.APV.71ab: na cāprasiddhasārūpyānapōhaviṣayātmanā
ŚlōVā.APV.71cd: śaktaḥ kaś cid api jñātuṁ gavādīnaviśēṣataḥ ||
ŚlōVā.APV.72ab: apōhyān api cāśvādīnēkadharmānvayād r̥tē
ŚlōVā.APV.72cd: na nirūpayituṁ śaktis tatrāpōhō na siddhyati ||
ŚlōVā.APV.73ab: na cānvayavinirmuktē pravr̥ttir liṅgaśabdayōḥ
ŚlōVā.APV.73cd: tābhyāṁ ca na vināpōhō na cāsādhāraṇē ’nvayaḥ ||
ŚlōVā.APV.74ab: apōhaś cāpy aniṣpannaḥ sāhacaryaṁ kva dr̥śyatām
ŚlōVā.APV.74cd: tasminn adr̥śyamānē ca na tayōḥ syāt pramāṇatā ||
ŚlōVā.APV.75ab: na cādarśanamātrēṇa tābhyāṁ pratyāyanaṁ bhavēt
ŚlōVā.APV.75cd: sarvatraiva hy adr̥ṣṭatvāt pratyāyyaṁ nāvaśiṣyatē ||
ŚlōVā.APV.76ab: athāsaty api sārūpyē syād apōhasya kalpanā
ŚlōVā.APV.76cd: gavāśvayōr ayaṁ kasmād agō ’pōhō na kalpyatē ||
ŚlōVā.APV.77ab: śābalēyāc ca bhinnatvaṁ bāhulēyāśvayōḥ samam
ŚlōVā.APV.77cd: sāmānyaṁ nānyadiṣṭaṁ cēt kvāgō ’pōhaḥ pravartatām ||
ŚlōVā.APV.78ab: indriyair nāpy agō ’pōhaḥ prathamaṁ vyavasīyatē
ŚlōVā.APV.78cd: nānyatra śabdavr̥ttiś ca kiṁ dr̥ṣṭvā sa prayujyatām ||
ŚlōVā.APV.79ab: pūrvōktēna prabandhēna nānumāpy atra vidyatē
ŚlōVā.APV.79cd: sambandhānubhāvō ’py asya tēna naivōpapadyatē ||
ŚlōVā.APV.80ab: nivr̥ttivācinaḥ śabdā na prasiddhāś ca yān prati
ŚlōVā.APV.80cd: tēṣām agōr asiddhatvān na sāmānyanirākriyā ||
ŚlōVā.APV.81ab: agōśabdābhidhēyatvaṁ gamyatāṁ ca kathaṁ punaḥ
ŚlōVā.APV.81cd: na dr̥ṣṭō yatra gōśabdaḥ sambandhānubhavakṣaṇē ||
ŚlōVā.APV.82ab: ēkasmāt tarhi gōpiṇḍād yadanyat sarvam ēva tat
ŚlōVā.APV.82cd: bhavēd apōhyam ity ēvaṁ na sāmānyasya vācyatā ||
ŚlōVā.APV.83ab: siddhaś cāgaur apōhyēta gōniṣēdhātmakaś ca saḥ
ŚlōVā.APV.83cd: tatra gaur ēva vaktavyō nañā yaḥ pratiṣidhyatē ||
ŚlōVā.APV.84ab: sa cēd agōnivr̥ttyātmā bhavēd anyōnyasaṁśrayaḥ
ŚlōVā.APV.84cd: siddhaś cēd gaur apōhyārthaṁ vr̥thāpōhaprakalpanā ||
ŚlōVā.APV.85ab: gavyasiddhē tv agaur nāsti tadabhāvē ca gauḥ kutaḥ
ŚlōVā.APV.85cd: nādhārādhēyavr̥ttyādisambandhaś cāpy abhāvayōḥ ||
ŚlōVā.APV.86ab: na cāsādhāraṇaṁ vastu gamyatē ’pōhavat tayā
ŚlōVā.APV.86cd: kathaṁ vā parikalpyēta sambandhō vastvavastunōḥ ||
ŚlōVā.APV.87ab: svarūpasattvamātrēṇa na ca kiñ cid viśēṣaṇam
ŚlōVā.APV.87cd: svabuddhyā rajyatē yēna viśēṣyaṁ tad viśēṣaṇam ||
ŚlōVā.APV.88ab: na cāpy aśvādiśabdēbhō jāyatē ’pōhabōdhanam
ŚlōVā.APV.88cd: viśiṣṭabuddhir iṣṭēha na cājñātaviśēṣaṇā ||
ŚlōVā.APV.89ab: na cānyarūpam anyādr̥k kuryāj jñānaṁ viśēṣaṇam
ŚlōVā.APV.89cd: kathaṁ cānyādr̥śē jñātē tad ucyēta viśēṣaṇam ||
ŚlōVā.APV.90ab: athānyathā viśēṣyē ’pi syād viśēṣaṇakalpanā
ŚlōVā.APV.90cd: tathā sati hi yatkiñcit prasajyēta viśēṣaṇam ||
ŚlōVā.APV.91ab: abhāvarūpagamyē ca na viśēṣyē ’sti vastutā
ŚlōVā.APV.91cd: viśēṣitam apōhēna vastu vācyaṁ na tē ’sty ataḥ ||
ŚlōVā.APV.92ab: yady apy apōhanirmuktē na vr̥ttiḥ śabdaliṅgayōḥ
ŚlōVā.APV.92cd: yuktā tathāpi buddhis tu jñātur vastvavalambatē ||
ŚlōVā.APV.93ab: na cāsādhāraṇaṁ vastu buddhau viparivarttatē
ŚlōVā.APV.93cd: na cāpi nirvikalpatvāt tasya yuktā viśēṣyatā ||
ŚlōVā.APV.94ab: śabdēnāgamyamānaṁ ca viśēṣyam iti sāhasam
ŚlōVā.APV.94cd: tēna sāmānyam ēṣṭavyaṁ viṣayō buddhiśabdayōḥ ||
ŚlōVā.APV.95ab: yadā cāśabdavācyatvān na vyaktīnām apōhyatā
ŚlōVā.APV.95cd: tadāpōhyēta sāmānyṁ tasyāpōhāc ca vastutā ||
ŚlōVā.APV.96ab: nāpōhyatvam abhāvānām abhāvābhāvavarjanāt
ŚlōVā.APV.96cd: vyaktō ’pōhāntarē ’pōhas tasmāt sāmānyavastunaḥ ||
ŚlōVā.APV.97ab: abhāvasya ca yō ’bhāvaḥ sa cēt tasmād vilakṣaṇaḥ
ŚlōVā.APV.97cd: bhāva ēva bhavēn nō cēd gaur agaus tē prasajyatē ||
ŚlōVā.APV.98ab: yady apy anēṣu śabdēṣu vastunaḥ syād apōhyatā
ŚlōVā.APV.98cd: sacchabdasya tv abhāvākhyān nāpōhyaṁ bhinnam iṣyatē ||
ŚlōVā.APV.99ab: tatrāsatō ’pi bhāvatvam itiklēśō mahān bhavēt
ŚlōVā.APV.99cd: tadasiddhau na sattāsti na cāsattā prasidhyati ||
ŚlōVā.APV.100ab: na cāpi vāsanābhēdād bhēdaḥ sadrūpatāpi vā
ŚlōVā.APV.100cd: apōhānāṁ prakalpyēta, na hy avastuni vāsanā ||
ŚlōVā.APV.101ab: smr̥tiṁ muktvā na cāsty asyāḥ śaktiyōgaḥ kriyāntarē
ŚlōVā.APV.101cd: tasmān nānyādr̥śē sārthē karōty anyādr̥śīṁ matim ||
ŚlōVā.APV.102ab: bhavadbhiḥ śabdabhēdō ’pi tannimittō na labhyatē
ŚlōVā.APV.102cd: na hy asādhāraṇaḥ śabdō vācakaḥ prāgadr̥ṣṭitaḥ ||
ŚlōVā.APV.103ab: bhinnatvāc cāpi naivaikā vāsanā taiḥ prakalpyatē
ŚlōVā.APV.103cd: na cāsti śabdavastv ēkaṁ vāsanāṁ yat kariṣyati ||
ŚlōVā.APV.104ab: tatra śabdāntarāpōhē sāmānyē parikalpitē
ŚlōVā.APV.104cd: tathaivāvasturūpatvāc chabdabhēdō na kalpyatē ||
ŚlōVā.APV.105ab: vācakānāṁ yathā caivaṁ vācyavācakayōr mithaḥ
ŚlōVā.APV.105cd: na cāpy apōhyabhēdēna bhēdō ’stīty upapāditam ||
ŚlōVā.APV.106ab: nāgr̥hītaś ca gamakaḥ śabdāpōhaḥ kathañ cana
ŚlōVā.APV.106cd: pratyakṣaṁ na ca tacchaktaṁ na ca stō liṅgavācakau ||
ŚlōVā.APV.107ab: yataḥ syād grahaṇaṁ tasya, liṅgādīnāṁ ca kalpanē
ŚlōVā.APV.107cd: na vyavasthēti vācyaivaṁ vinā pratyakṣamūlataḥ ||
ŚlōVā.APV.108ab: na gamyagamakatvaṁ syād avastutvād apōhayōḥ
ŚlōVā.APV.108cd: bhavatpakṣē, yathā lōkē khapuṣpaśaśaśr̥ṅgayōḥ ||
ŚlōVā.APV.109ab: vr̥ṣṭimēghāsatōr dr̥ṣṭvā yady anaikāntikaḥ vadēt
ŚlōVā.APV.109cd: vastv ēvātrāpi matpakṣē bhavatpakṣē ’py adaḥ kutaḥ ||
ŚlōVā.APV.110ab: vidhirūpaś ca śabdārthō yēna nābhyupagamyatē
ŚlōVā.APV.110cd: na bhavēd vyatirēkō ’pi tasya tatpūrvakō hy asau ||
ŚlōVā.APV.111ab: niṣēdhadvayayōgitvād asatō yāpy abhāvatā
ŚlōVā.APV.111cd: savastukē bhavēt sāpi na tucchē buddhyasambhavāt ||
ŚlōVā.APV.112ab: nanu yuktyānayaivāyaṁ vastunāpi na bhidyatē
ŚlōVā.APV.112cd: apōhas tēna dōṣō ’tra pūrvōktō na bhaviṣyati ||
ŚlōVā.APV.113ab: siddham ēvaṁ madiṣṭaṁ syāt, naivānyā gatir asti hi
ŚlōVā.APV.113cd: abhāvē vastubuddhir vā yad vā vastunyabhāvadhīḥ ||
ŚlōVā.APV.114ab: tatrābhāvātmakatvē syān nirnimittaiva vastudhīḥ
ŚlōVā.APV.114cd: vastuny abhāvabōdhas tu sidhyaty anyam apēkṣya tu ||
ŚlōVā.APV.115ab: apōhamātravācyatvaṁ yadi cābhyupagamyatē
ŚlōVā.APV.115cd: nīlōtpalādiśabdēṣu śabalārthābhidhāyiṣu ||
ŚlōVā.APV.116ab: viśēṣaṇaviśēṣyatvasāmānādhikaraṇyayōḥ
ŚlōVā.APV.116cd: na siddhiḥ, na hy anīlatvavyudāsē ’nutpalacyutiḥ ||
ŚlōVā.APV.117ab: nāpi tatrētaras tasmān na viśēṣyaviśēṣaṇē
ŚlōVā.APV.117cd: śabdayōr nāpi tē syātām abhidhēyānapēkṣayōḥ ||
ŚlōVā.APV.118ab: sāmānādhikaraṇyaṁ ca na bhinnatvād apōhayōḥ
ŚlōVā.APV.118cd: arthataś caitad iṣyēta kīdr̥śyādhēyatā tayōḥ ||
ŚlōVā.APV.119ab: na cāsādhāraṇaṁ vastu gamyatē ’nyac ca nāsti tē
ŚlōVā.APV.119cd: agamyamānam aikārthyaṁ śabdayōḥ kvōpayujyatē ||
ŚlōVā.APV.120ab: athānyāpōhavad vastu vācyam ity abhidhīyatē
ŚlōVā.APV.120cd: tatrāpi paratantratvād vyāptiḥ śabdēna durbalā ||
ŚlōVā.APV.121ab: khaṇḍē bhinnavyapōhyatvād yathaiva madhurādibhiḥ
ŚlōVā.APV.121cd: śuklādivyāptyabhāvēna nākṣēpō na viśēṣaṇam ||
ŚlōVā.APV.122ab: tathaivāsadvyudāsāṁśāvacchinnārthāvadhāraṇē
ŚlōVā.APV.122cd: nāghaṭādinivr̥ttyaṁśavyāptiḥ śabdāt pratīyatē ||
ŚlōVā.APV.123ab: vyāptiś cēd artharūpēṇa sattayaivaṁ hi sā bhavēt
ŚlōVā.APV.123cd: na ghaṭatvādimān arthaḥ kaś cin na vyāpyatē tayā ||
ŚlōVā.APV.124ab: na ca vastutayā vyāptis tayā śabdasya vāryatē
ŚlōVā.APV.124cd: pratītiṁ prati tulyas tu vyāpārō vastvavastunōḥ ||
ŚlōVā.APV.125ab: nirbhāgō ’pi hi vastvātmā śabdair bhāgēna gamyatē
ŚlōVā.APV.125cd: na hi sacchabdavijñānād ghaṭādyarthaḥ pratīyatē ||
ŚlōVā.APV.126ab: tēnānākṣēpadōṣō ’sti, bhāktadōṣaś ca vidyatē
ŚlōVā.APV.126cd: viśēṣaṇatvān mukhyatvam apōhasya hi jātivat ||
ŚlōVā.APV.127ab: tasmāt tadvati gauṇatvān nābhidhēyatvasambhavaḥ
ŚlōVā.APV.127cd: avastutvān na mukhyaś cēt, na syād ēvaṁ viśēṣaṇam ||
ŚlōVā.APV.128ab: bhēdāś cāpōhavantaḥ syus tēṣāṁ cāvācyatōditā
ŚlōVā.APV.128cd: ānantyavyabhicārābhyām, anyō nāsti tv apōhavān ||
ŚlōVā.APV.129ab: nāpōhavattvam anyad dhi bhēdāpōhāntarē ’sti tē
ŚlōVā.APV.129cd: tac cāpi kalpyamānaṁ syād abhāvō bhāva ēva vā ||
ŚlōVā.APV.130ab: vastu cēj jātir ēva syād avastutvē ’pi pūrvavat
ŚlōVā.APV.130cd: sambandhō vaiṣa kalpyēta tasya cēṣṭā na vācyatā ||
ŚlōVā.APV.131ab: na caikō ’pōhavān arthō vartatē ’rthāntarē kva cit
ŚlōVā.APV.131cd: tasmād api na sāmānyaṁ vācyaṁ na ca viśēṣaṇam ||
ŚlōVā.APV.132ab: nātmanyavidyamānatvād viśēṣō ’pōhasūcakaḥ
ŚlōVā.APV.132cd: tasmān na tair viśēṣyatvaṁ prakr̥ṣṭatvēna nīlavat ||
ŚlōVā.APV.133ab: arthākṣēpō ’pi nāsty ēva sandēhāl liṅgaliṅgivat
ŚlōVā.APV.133cd: na sāmānyātmanāpōhas tair vinā na ca siddhyati ||
ŚlōVā.APV.134ab: ēvam ēva tv anākṣēpaḥ syād apōhēna vastunaḥ
ŚlōVā.APV.134cd: yataḥ śaśaviṣāṇē ’pi tadapōhasya sambhavaḥ ||
ŚlōVā.APV.135ab: liṅgasaṁkhyādisambandhō na vāpōhasya vidyatē
ŚlōVā.APV.135cd: vyaktēr avyapadēśyatvāt taddvārēṇāpi nāsty asau ||
ŚlōVā.APV.136ab: na hy asādhāraṇatvēna sāpōhēnāpi gamyatē
ŚlōVā.APV.136cd: na cāpy agamyamānasya vastunaḥ syād viśēṣyatā ||
ŚlōVā.APV.137ab: liṅgasaṁkhyādyapōhānāṁ nōpakāraḥ svarūpataḥ
ŚlōVā.APV.137cd: vastunaś cōpakāryatvaṁ kathaṁ śabdaiḥ pratīyatē ||
ŚlōVā.APV.138ab: na vinānupalabdhyā ca syād abhāvamatiḥ kva cit
ŚlōVā.APV.138cd: na cābhāvapramēyatvaṁ gōtvādēr iha gamyatē ||
ŚlōVā.APV.139ab: ākhyātēṣu ca nānyasya nivr̥ttiḥ sampratīyatē
ŚlōVā.APV.139cd: na paryudāsarūpaṁ hi niṣēdhyaṁ tatra vidyatē ||
ŚlōVā.APV.140ab: na nēti hy ucyamānē ’pi niṣēdhasya niṣēdhanam
ŚlōVā.APV.140cd: pacatīty aniṣiddhaṁ tu svarūpēṇāvatiṣṭhatē ||
ŚlōVā.APV.141ab: sādhyatvapratyayaś cātra tathābhūtādirūpaṇam
ŚlōVā.APV.141cd: niṣpannatvād apōhasya nirnimittaṁ prasajyatē ||
ŚlōVā.APV.142ab: vidhyādāv artharāśau ca nānyāpōhanidarśanam
ŚlōVā.APV.142cd: nañaś cāpi nañā yuktād apōhaḥ kīdr̥śō bhavēt ||
ŚlōVā.APV.143ab: cādīnām api nañyōgō naivāstīty anapōhanam
ŚlōVā.APV.143cd: vākyārthō ’nyanivr̥ttiś ca vyapadēṣṭuṁ na śakyatē ||
ŚlōVā.APV.144ab: ananyāpōhaśabdādau vācyaṁ na ca nirūpyatē
ŚlōVā.APV.144cd: pramēyajñēyaśabdādēr apōhyaṁ kuta ēva tu ||
ŚlōVā.APV.145ab: apōhyakalpanāyāṁ tu varaṁ vastv ēva kalpitam
ŚlōVā.APV.145cd: jñānākāraniṣēdhāc ca nāntarārthābhidhēyatā ||
ŚlōVā.APV.146ab: na cāpy apōhyatā, tasmān nāpōhas tēṣu sidhyati
ŚlōVā.APV.146cd: ēvam ityādiśabdānāṁ na vāpōhyaṁ nirūpyatē ||
ŚlōVā.APV.147ab: virōdhitvēna bhēdānām apōhō yadi kalpyatē
ŚlōVā.APV.147cd: virōdhō ’pōhatas tatra virōdhāc cāpy apōhanam ||
ŚlōVā.APV.148ab: na sāmānyāpahāritvaṁ vidhirūpēṇa tatra tē
ŚlōVā.APV.148cd: palaśādīn apōhyātō vr̥kṣaṁ harati śiṁśapā ||
ŚlōVā.APV.149ab: sāmānyādyanapōhaś ca nāvirōdhēna kalpyatē
ŚlōVā.APV.149cd: na hi śabdasvarūpāṇāṁ syād viruddhāviruddhatā ||
ŚlōVā.APV.150ab: na ca vastusvarūpēṇa tasya śabdair asaṅgatēḥ
ŚlōVā.APV.150cd: prāk śabdavyāpr̥tēr nāpi sāpōhānāṁ pratīyatē ||
ŚlōVā.APV.151ab: anyēnānavabuddhē ’rthē sadā śabdaḥ pravartatē
ŚlōVā.APV.151cd: sāmānyātmakatā tasya kēna rūpēṇa gamyatē ||
ŚlōVā.APV.152ab: śabdānurūpataś cēt syād anyāpōhanirūpaṇam
ŚlōVā.APV.152cd: bhinnatvād vr̥kṣatarvādēr apōhaḥ kēna vāryatē ||
ŚlōVā.APV.153ab: śabdaspr̥ṣṭēr vināpōhō na ca liṅgēna gamyatē
ŚlōVā.APV.153cd: na viruddhāviruddhatvaṁ tasya liṅgāc ca sidhyati ||
ŚlōVā.APV.154ab: adr̥ṣṭatvād vyudāsas tu purastād ēva vāritaḥ
ŚlōVā.APV.154cd: sāmānyaśabdō bhēdēna nēṣyatē vācakātmanā ||
ŚlōVā.APV.155ab: vyudāsas tatra durvāraḥ, kathañ cid dr̥ṣṭatā punaḥ
ŚlōVā.APV.155cd: brāhmaṇē kṣattriyasyāpi paryudāsaḥ prasajyatē ||
ŚlōVā.APV.156ab: ākāṅkṣaṇādathātyāgas tulyō dravyakriyādiṣu
ŚlōVā.APV.156cd: vr̥kṣēṇātō ’napōhaḥ syāt tiṣṭhatyādēr asaṁśayam ||
ŚlōVā.APV.157ab: puruṣasya tathā rājñō vyudāsē na viśēṣyatā
ŚlōVā.APV.157cd: avyudāsatvapakṣē ca syān nīlōtpalatulyatā ||
ŚlōVā.APV.158ab: vr̥kṣatvapārthivadravyasajjñēyēṣu yaducyatē
ŚlōVā.APV.158cd: prātilōmyānulōmyēna vidhau sarvārthabōdhanam ||
ŚlōVā.APV.159ab: tadayuktam, na sarvō hi śabdaḥ sarvatra dr̥śyatē
ŚlōVā.APV.159cd: dēśāvibhāgatō vr̥ttir nētrasyāpi rasādiṣu ||
ŚlōVā.APV.160ab: grāhakatvēna vr̥ttis tu pratijāti vyavasthitā
ŚlōVā.APV.160cd: cakṣurādivad ēvātra saṅkarō na bhaviṣyati ||
ŚlōVā.APV.161ab: nivr̥ttacēṣṭē śabdē ca vyāptyavyāptikr̥taṁ punaḥ
ŚlōVā.APV.161cd: sattvādēr bōdhakatvaṁ syād ēkanyūnātirēkataḥ ||
ŚlōVā.APV.162ab: tavaiva dōṣaḥ syād ēṣa viśēṣē yasya varttatē
ŚlōVā.APV.162cd: sāmānyaśabdaḥ vācyānāṁ bhēdō nāpy asti vastutaḥ ||
ŚlōVā.APV.163ab: api caikatvanityatvapratyēkasamavāyitāḥ
ŚlōVā.APV.163cd: nirupākhyēṣv apōhēṣu kurvatō ’sūtrakaḥ paṭaḥ ||
ŚlōVā.APV.164ab: tasmād yēṣv ēva śabdēṣu nañyōgas tēṣu kēvalam
ŚlōVā.APV.164cd: bhavēd anyanivr̥ttyaṁśaḥ svātmaivānyatra gamyatē ||
ŚlōVā.APV.165ab: jñēyārthānyānapōhatvaṁ pramāṅgatvāt tvagādivat
ŚlōVā.APV.165cd: yēnōktaṁ tasya nañyuktaiḥ śabdaiḥ syād vyabhicāritā ||
ŚlōVā.APV.166ab: pakṣīkuryād yadā sarvāṁs tadāthāvītahētubhiḥ
ŚlōVā.APV.166cd: anaikāntō virōdhaś ca sarvalōkaprasiddhitaḥ ||
ŚlōVā.APV.167ab: nāpōhata itīdaṁ ca kārakatvēna cēd bhavēt
ŚlōVā.APV.167cd: kēvalāpōhabuddhēr vā tataḥ syāt siddhasādhyatā ||
ŚlōVā.APV.168ab: athānyāpōhavatyarthē vr̥ttir nāstīti sādhyatē
ŚlōVā.APV.168cd: tataḥ prāk pakṣabādhaḥ syād gōtvē ’thāśvādyabhāvataḥ ||
ŚlōVā.APV.169ab: sādhyahīnaś ca dr̥ṣṭāntaś cakṣurādy api tasya hi
ŚlōVā.APV.169cd: varttatē ’pōhavatyēva taṁ yady api na budhyatē ||
ŚlōVā.APV.170ab: athānyāpōhanirbhāsā na buddhiḥ siddhasādhanam
ŚlōVā.APV.170cd: apōharūpam apy ētad vastv ity ēva hi gamyatē ||
ŚlōVā.APV.171ab: athāpōhanimittāsya vr̥ttir arthē niṣidhyatē
ŚlōVā.APV.171cd: vyatirēkāṅgatēṣṭatvāt punaḥ prāk pakṣabādhanam ||
ŚlōVā.APV.172ab: anumānē tathā caitad ity anaikāntikō bhavēt
ŚlōVā.APV.172cd: sandēhabādhajātēna pratyakṣēṇāpi cētasā ||
ŚlōVā.APV.173ab: viruddhatā ca hētōḥ syāt, śabdaḥ śrōtrādivad yataḥ
ŚlōVā.APV.173cd: ātmāntaḥ karaṇākāśaiḥ svavācitvaṁ jahāti vāḥ ||
ŚlōVā.APV.174ab: vidhirūpapravr̥tīr vā śabdō ’pōhēna varttatē
ŚlōVā.APV.174cd: anumānāṅgabhūtatvād yathaiva pratiṣēdhakaḥ ||
ŚlōVā.APV.175ab: jātiṁ vā na bravīty ēṣa vyaktiṁ vā tadviśēṣitām
ŚlōVā.APV.175cd: pramāyām aṅgabhūtatvāt tvakśrōtrādi yathaiva ca ||
ŚlōVā.APV.176ab: ēvaṁ sādhanamārgēṇa vācyāvācyanirūpaṇā
ŚlōVā.APV.176cd: nāvātiṣṭhata ity atra kathyatē lōkavartmanā ||


---------------------------------------------------------------------
[autpattikasūtra vanavāda (VAV)]

ŚlōVā.VAV.1ab: sāsnādibhir viśiṣṭatvam ākr̥tēr ucyatē katham
ŚlōVā.VAV.1cd: yadāvayavisambandhi gōtvaṁ nāvayavē sthitam ||
ŚlōVā.VAV.2ab: ēkāvayavisambandhas tēṣāṁ gōtvēna vidyatē
ŚlōVā.VAV.2cd: tēnāsādhāraṇatvāt tē syur gōtvasyōpalakṣaṇam ||
ŚlōVā.VAV.3ab: piṇḍē sattādijātīnāṁ bahvīnāṁ samavētatā
ŚlōVā.VAV.3cd: tābhyō viśiṣyatē gōtvaṁ sāsnādibhir asaṁśayam ||
ŚlōVā.VAV.4ab: na caitē vyañjakās tasya guṇavad vā viśēṣaṇam
ŚlōVā.VAV.4cd: tathā hi nāgr̥hītēṣu tēṣu syād gōtvabōdhanam ||
ŚlōVā.VAV.5ab: tēṣāṁ ca vyañjakaiḥ svaiḥ syāt punargrahaṇakalpanā
ŚlōVā.VAV.5cd: tathā satyanavasthā syāt na syād gōtvāvadhāraṇam ||
ŚlōVā.VAV.6ab: sarvēṣu ca gr̥hītēṣu sāsnādiṣu bhavēnmatiḥ
ŚlōVā.VAV.6cd: gōtvē, na caiṣu sarvēṣu yugapad buddhisambhavaḥ ||
ŚlōVā.VAV.7ab: tasmāt sadbhāvamātrēṇa mahattvādau yathaiva dhīḥ
ŚlōVā.VAV.7cd: kriyatē ’vayavaiḥ piṇḍē tathā jātiguṇādiṣu ||
ŚlōVā.VAV.8ab: yady ēvam agr̥hītēṣu tēṣu kiṁ sā na jāyatē
ŚlōVā.VAV.8cd: taddēśavyatirēkēṇa grāhyaṁ yēna na vidyatē ||
ŚlōVā.VAV.9ab: gr̥hyamāṇē tu gōtvādau nāntarīyakahētukaḥ
ŚlōVā.VAV.9cd: sāsnādēḥ kasya cid bōdhas taddēśatvēna jāyatē ||
ŚlōVā.VAV.10ab: tadanatyantabhēdād vā tadviśiṣṭēti kīrtyatē
ŚlōVā.VAV.10cd: bādhaḥ parānumānasya na pratyakṣēti bōdhyatē ||
ŚlōVā.VAV.11ab: parēṣāṁ sādhanaṁ hy atra nākr̥tiḥ piṇḍataḥ pr̥thak
ŚlōVā.VAV.11cd: taddhīhānāv avijñānāt paṅktiyūthavanādivat ||
ŚlōVā.VAV.12ab: sarvatra lōkasiddhatvān na vācyaṁ sādhanaṁ svayam
ŚlōVā.VAV.12cd: niṣēdhatāṁ parēṣāṁ tu virōdhaṁ lōkatō vadēt ||
ŚlōVā.VAV.13ab: visaṁvādō na dr̥śyēta yadi pratyakṣatākr̥tēḥ
ŚlōVā.VAV.13cd: pramāṇē ’pi visaṁvādāt tārkikēṣu kutō nv iyam ||
ŚlōVā.VAV.14ab: rūpādāv api tēṣāṁ hi pratyakṣatvēna sammatē
ŚlōVā.VAV.14cd: vivādaḥ, naiva lōkas tu jātau vipratipadyatē ||
ŚlōVā.VAV.15ab: vyavahārā hi dr̥śyantē sāmānyārthanibandhanāḥ
ŚlōVā.VAV.15cd: dadhitakrādidānādau kauṇḍinyabrāhmaṇādiṣu ||
ŚlōVā.VAV.16ab: ākr̥tir jātir ēvātra saṁsthānaṁ na prakalpyatē
ŚlōVā.VAV.16cd: na hi vāyvagniśabdādau kiñ cit saṁsthānam iṣyatē ||
ŚlōVā.VAV.17ab: anyadanyac ca saṁsthānaṁ pratipiṇḍaṁ pratīyatē
ŚlōVā.VAV.17cd: saṁyōgātmakatāyāṁ tu vibhāgēṣu vinaśyati ||
ŚlōVā.VAV.18ab: atha saṁsthānasāmānyam, aśvādāv api tatsamam
ŚlōVā.VAV.18cd: na gōtvēna vinā hy ētad vyavacchinnaṁ pratīyatē ||
ŚlōVā.VAV.19ab: sarvapratikr̥tīnāṁ ca saṁsthānē saty apīdr̥śē
ŚlōVā.VAV.19cd: na gōtvādimatir dr̥ṣṭā tasmāj jātiḥ pr̥thak tataḥ ||
ŚlōVā.VAV.20ab: rucakādiṣu sāmānyaṁ rucakatvād yudāhr̥tam
ŚlōVā.VAV.20cd: bhinnēṣu caiṣu sāmānyaṁ suvarṇatvaṁ pratīyatē ||
ŚlōVā.VAV.21ab: vardhamānakabhaṅgē ca rucakaḥ kriyatē yadā
ŚlōVā.VAV.21cd: tadā pūrvārthinaḥ śōkaḥ prītiś cāpy uttarārthinaḥ ||
ŚlōVā.VAV.22ab: hēmārthinas tu mādhyasthaṁ tasmād vastu trayātmakam
ŚlōVā.VAV.22cd: nōtpādasthitibhaṅgānām abhāvē syān matitrayam ||
ŚlōVā.VAV.23ab: na nāśēna vinā śōkō nōtpādēna vinā sukham
ŚlōVā.VAV.23cd: sthityā vinā na mādhyasthyam, tēna sāmānyanityatā ||
ŚlōVā.VAV.24ab: mudgamāṣatilādau ca yatra bhēdō na lakṣyatē
ŚlōVā.VAV.24cd: tatraikabuddhinirgrāhyā jātir indriyagōcaraḥ ||
ŚlōVā.VAV.25ab: ārād dr̥ṣṭē ca puruṣē sandēhō brāhmaṇādiṣu
ŚlōVā.VAV.25cd: na syād yadi na gr̥hyēta sāmānyaṁ cakṣurādinā ||
ŚlōVā.VAV.26ab: tasyōpalakṣaṇaṁ cāpi kva cit kēna cid iṣyatē
ŚlōVā.VAV.26cd: rūpādīnāṁ viśēṣēṇa dēśakālādy apēkṣayā ||
ŚlōVā.VAV.27ab: suvarṇaṁ bhidyatē rūpāt tāmratvādēr asaṁśayam
ŚlōVā.VAV.27cd: tailād ghr̥taṁ vilīnaṁ ca gandhēna ca rasēna ca ||
ŚlōVā.VAV.28ab: bhasmapracchāditō vahniḥ sparśanēnōpalabhyatē
ŚlōVā.VAV.28cd: aśvatvādau ca dūrasthē niścayō jāyatē svanaiḥ ||
ŚlōVā.VAV.29ab: saṁsthānēna ghaṭatvādi brāhmaṇatvādi yōnitaḥ
ŚlōVā.VAV.29cd: kva cid ācārataś cāpi samyag rājānupālitāt ||
ŚlōVā.VAV.30ab: pratyēkasamavētatvaṁ dr̥ṣṭatvān na virōtsyatē
ŚlōVā.VAV.30cd: tathā saty api nānātvaṁ naikabuddhēr bhaviṣyati ||
ŚlōVā.VAV.31ab: na hi sambandhibhēdēna svarūpaikatvabādhanam
ŚlōVā.VAV.31cd: vibhutvāvayavābhāvau pratipādyau ca śabdavat ||
ŚlōVā.VAV.32ab: yathā ca vyatirēkaiva dr̥śyamānā punaḥ punaḥ
ŚlōVā.VAV.32cd: kālabhēdē ’py abhinnaiva jātir bhinnāśrayā satī ||
ŚlōVā.VAV.33ab: kārtsyāvayavaśō vr̥ttiḥ praṣṭuṁ jātau na yujyatē
ŚlōVā.VAV.33cd: na hi bhēdavinirmuktē kārtsnyabhāgavikalpanam ||
ŚlōVā.VAV.34ab: tasmād vyaktiṣu jātīnāṁ vr̥ttir astīti gamyatē
ŚlōVā.VAV.34cd: viśēṣāvasarābhāvāt tanmātraivāvatiṣṭhatē ||
ŚlōVā.VAV.35ab: yā cāvayavaśō vr̥ttiḥ sraksūtrādiṣu dr̥śyatē
ŚlōVā.VAV.35cd: bhūtakaṇṭhaguṇādēś ca pratipiṇḍaṁ samāptitaḥ ||
ŚlōVā.VAV.36ab: tatrāvayavayōgitvam avibhutvaṁca kāraṇam
ŚlōVā.VAV.36cd: ākr̥tēs tadabhāvēna na prasaktamadō dvayam ||
ŚlōVā.VAV.37ab: na ca dvaividhyam ēvēti vr̥ttēr asti niyāmakam
ŚlōVā.VAV.37cd: trividhāpi hi dr̥ṣṭatvāt sambhavēd dvividhā yathā ||
ŚlōVā.VAV.38ab: itaratra na dr̥ṣṭaṁ cēt sragādiṣv api tatsamam
ŚlōVā.VAV.38cd: naiva hy anyōnyatulyatvaṁ tayōr nāpy anayā saha ||
ŚlōVā.VAV.39ab: na hy anyasminn adr̥ṣṭatvād vahnēr auṣṇyaṁ praṇaśyati
ŚlōVā.VAV.39cd: na cānumānagamyēyaṁ vāñchēd yēna nidarśanam ||
ŚlōVā.VAV.40ab: svarūpataś ca dr̥ṣṭāyā vr̥ttēr na pararūpataḥ
ŚlōVā.VAV.40cd: nirākriyōpapadyēta tadviśēṣam apaśyatām ||
ŚlōVā.VAV.41ab: aṅgāṅgāsambhavāc cāpi yā pradhānanirākriyā
ŚlōVā.VAV.41cd: sā’’yuktaiva, anumānēna pratyakṣajñānabādhanāt ||
ŚlōVā.VAV.42ab: tasmād asambhavō yasya tanmātrasyaiva bādhanam
ŚlōVā.VAV.42cd: yuktaṁ na tāvatānyō ’pi sambhavan bādham arhati ||
ŚlōVā.VAV.43ab: tēna vaiśēṣikōktāpi jātiḥ sarvagatā satī
ŚlōVā.VAV.43cd: vyajyatē yatra piṇḍēna varṇavat tatra gr̥hyatē ||
ŚlōVā.VAV.44ab: tasmāt piṇḍēṣu gōbuddhir ēkagōtvanibandhanā
ŚlōVā.VAV.44cd: gavābhāsaikarūpyābhām ēkagōpiṇḍabuddhivat ||
ŚlōVā.VAV.45ab: na śābalēyād gōbuddhis tatō ’nyālambanāpi vā
ŚlōVā.VAV.45cd: tadabhāvē ’pi sadbhāvād ghaṭē pārthivabuddhivat ||
ŚlōVā.VAV.46ab: pratyēkasamavētārthaviṣayā vāpi gōmatiḥ
ŚlōVā.VAV.46cd: pratyēkaṁ kr̥tsnabuddhitvāt pratyēkavyaktibuddhivat ||
ŚlōVā.VAV.47ab: pratyēkasamavētāpi jātir ēkaikabuddhitaḥ
ŚlōVā.VAV.47cd: nañyuktēṣv api vākyēṣu brahmaṇādinivartanam ||
ŚlōVā.VAV.48ab: na ca sādr̥śyaviṣayā gōdhīs tādrūpyajanmataḥ
ŚlōVā.VAV.48cd: prāmāṇyē sati yadvad dhi pratyabhijñaikavastuni ||
ŚlōVā.VAV.49ab: naikarūpamatir gōtvē mithyā vaktuṁ ca śakyatē
ŚlōVā.VAV.49cd: nātra kāraṇadōṣō ’sti bādhakapratyayō ’pi vā ||
ŚlōVā.VAV.50ab: yadā vyaktyatirēkēṇa grāhyatvād anyatākr̥tēḥ
ŚlōVā.VAV.50cd: vanavannāsty anaikāntāt tatrāsambaddhatā katham ||
ŚlōVā.VAV.51ab: sādhanaṁ cēn mayōcyēta yujyēta vyabhicāritā
ŚlōVā.VAV.51cd: dūṣaṇatvadhiyā tv ētad asambaddhatvam ucyatē ||
ŚlōVā.VAV.52ab: nāstitvahētōr uktaiṣā pratyakṣēṇa viruddhatā
ŚlōVā.VAV.52cd: parasya sādhanaṁ hy atra yat tat pūrvam udāhr̥tam ||
ŚlōVā.VAV.53ab: pratyakṣābhāsatā cātra naivāsti vanabuddhivat
ŚlōVā.VAV.53cd: kasya cin na hi mithyātvāt sarvaṁ mithyēty asaṅgatiḥ ||
ŚlōVā.VAV.54ab: yathā vanādibuddhīnāṁ mithyātvān na rasādidhīḥ
ŚlōVā.VAV.54cd: mithyaivaṁ jātibuddhiḥ syād viśēṣō vābhidhīyatām ||
ŚlōVā.VAV.55ab: vr̥kṣēbhyō vyatirēkēṇa vanē yaikamatir bhavēt
ŚlōVā.VAV.55cd: dūratvadōṣāt tatra syād ākr̥tau tu na vidyatē ||
ŚlōVā.VAV.56ab: sannikr̥ṣṭasya vr̥kṣēṣu buddhyēkatvaṁ nivartatē
ŚlōVā.VAV.56cd: kēna cit tu prakārēṇa jātibuddhir na naśyati ||
ŚlōVā.VAV.57ab: yaikatvadhīr vinā śabdāt saivaṁ tāvan nirākr̥tā
ŚlōVā.VAV.57cd: vanaśabdānuraktā tu madhyasthasyāpi jāyatē ||
ŚlōVā.VAV.58ab: mithyātvakalpanā tv asyāḥ pratyakṣādēr asambhavāt
ŚlōVā.VAV.58cd: jātiḥ sarvapramāṇais tu tadrūpaivāvagamyatē ||
ŚlōVā.VAV.59ab: pramāṇāntaradr̥ṣṭē ca padam arthē prayujyatē
ŚlōVā.VAV.59cd: tasmād dr̥ṣṭē prayuktasya mithyātvaṁ syād vanādiṣu ||
ŚlōVā.VAV.60ab: kē cin nityaṁ vanaikatvaṁ śabdagamyaṁ samāśritāḥ
ŚlōVā.VAV.60cd: anyaiḥ saṅgatyabhāvē ’pi satyaṁ tat syād rasādivat ||
ŚlōVā.VAV.61ab: mithyātvaṁ yadasaṅgatyā tadajñānē prasajyatē
ŚlōVā.VAV.61cd: jñāyamānasya dōṣas tu na tu kaś cid asaṅgatēḥ ||
ŚlōVā.VAV.62ab: pramāṇāntaragamyē ’rthē padaṁ nityaṁ prayujyatē
ŚlōVā.VAV.62cd: dharmō ’yaṁ na ca sarvēṣāṁ padānām abhyupēyatē ||
ŚlōVā.VAV.63ab: asty ēva saṅgatiś cātra vr̥kṣā hi bahavō vanam
ŚlōVā.VAV.63cd: tē pramāṇāntāj jñātāḥ saṁshyā caiṣānyavastuni ||
ŚlōVā.VAV.64ab: nānēkasyaikaśabdyaṁ cēd, ēkaśēṣavad iṣyatām
ŚlōVā.VAV.64cd: tatra saṁkhyāvivr̥ddhiś cēd, astu tanmātravarjanam ||
ŚlōVā.VAV.65ab: tasmāt sāmānyadr̥ṣṭēna siddhaikatvasya saṅgatiḥ
ŚlōVā.VAV.65cd: tēnānyānavagamyāpi saṁkhyā syāt sūryayānavat ||
ŚlōVā.VAV.66ab: kē cid bahutvasāmānyam āhur vr̥kṣasthitaṁ vanam
ŚlōVā.VAV.66cd: tatra caikatvam asty ēva, vanatvaṁ vāpi vidyatē ||
ŚlōVā.VAV.67ab: vināpy ēkāśrayatvēna yathaivāvayavō tathā
ŚlōVā.VAV.67cd: asaṁyuktair abhivyaktir dr̥ṣṭatvān na virōtsyatē ||
ŚlōVā.VAV.68ab: anyatrāpi ca tadbuddhēḥ sāmānyaṁ tad abhaviṣyati
ŚlōVā.VAV.68cd: yathā ca bhramaṇatvādibhaṅgiṣv avayavēṣv api ||
ŚlōVā.VAV.69ab: vyaktaṁ nānāśrayatvē ’pi gr̥hyatē vanatā tathā
ŚlōVā.VAV.69cd: yadvaikakāryahētutvād ēkagōśabdavad vanam ||
ŚlōVā.VAV.70ab: nityaṁ yē vyastavijñātā vr̥kṣā nēṣṭā hi tē vanam
ŚlōVā.VAV.70cd: yad vā lakṣaṇayaikatvaṁ dēśakālakriyādibhiḥ ||
ŚlōVā.VAV.71ab: dravyaikatvād vināpīṣṭaṁ paṅktiyūthavanādiṣu
ŚlōVā.VAV.71cd: vr̥kṣāṇāṁ samudāyē ca vanadhīr jāyatē yathā ||
ŚlōVā.VAV.72ab: naivaṁ gōsamudāyē ’pi gōtvadhīr upajāyatē
ŚlōVā.VAV.72cd: yādr̥śī vr̥kṣadhīs tatra gōtvadhīr api tādr̥śī ||
ŚlōVā.VAV.73ab: vanavan nāpr̥thaksiddhēḥ samudāyatvakalpanā
ŚlōVā.VAV.73cd: na ca sāsnādisaṅghātas tadbuddhyālambanaṁ bhavēt ||
ŚlōVā.VAV.74ab: kṣīṇēṣu piṇḍabuddhyaiṣu tatsāmānyē hi gōtvadhīḥ
ŚlōVā.VAV.74cd: tēnāvayavyabhāvē ’pi sāmānyaṁ vyatiricyatē ||
ŚlōVā.VAV.75ab: pūrvōktād ēva tu nyāyāt sidhyēd atrāvayavy api
ŚlōVā.VAV.75cd: tasyāpy atyantabhinnatvaṁ na syād avayavaiḥ saha ||
ŚlōVā.VAV.76ab: vyaktibhyō jātivac caiṣa na niṣkr̥ṣṭaḥ pratīyatē
ŚlōVā.VAV.76cd: kaiś cid avyatiriktatvaṁ kaiś cic ca vyatiriktatā ||
ŚlōVā.VAV.77ab: dūṣitā sādhitā vāpi na ca tatra balābalam
ŚlōVā.VAV.77cd: kadā cin niścitaṁ kaiś cit tasmān madhyasthatā varam ||
ŚlōVā.VAV.78ab: tatō ’nyānanyatē nasya stō na staś cēti kīrttyatē
ŚlōVā.VAV.78cd: tasmāc citravadēvāsya mr̥ṣā syād ēkarūpatā ||
ŚlōVā.VAV.79ab: vastvanēkatvavādāc ca na sandindhāpramāṇatā
ŚlōVā.VAV.79cd: jñānaṁ sandihyatē yatra tatra na syāt pramāṇatā ||
ŚlōVā.VAV.80ab: ihānaikāntikaṁ vastv ityēvaṁ jñānaṁ suniścitam
ŚlōVā.VAV.80cd: niṣkr̥ṣyāvayavān buddhyā yāvayavyapratītatā ||
ŚlōVā.VAV.81ab: buddhisthatvād vināśasya saulūkyasyāpi yujyatē
ŚlōVā.VAV.81cd: vr̥ttiś cāvayavēṣv asya vyāsajyaiva pratīyatē ||
ŚlōVā.VAV.82ab: tataḥ kārtsnyādisampraśnaḥ pratyākhyēyō ’tra jātivat
ŚlōVā.VAV.82cd: sāsnādiguṇahētuś cēn nānyasmin gōtvadhīr bhavēt ||
ŚlōVā.VAV.83ab: bhinna ēva hi sāsnādiḥ piṇḍāt piṇḍāntarēyataḥ
ŚlōVā.VAV.83cd: na cāvayavasāmānyaṁ parēṣām upapadyatē ||
ŚlōVā.VAV.84ab: tasmāt sāsnāditō ’nyēna gōtvadhīr upajanyatē
ŚlōVā.VAV.84cd: vanāntarēṣa yā buddhir vanam ity upajāyatē ||
ŚlōVā.VAV.85ab: tasyās tad ēva vr̥kṣatvaṁ grāhyaṁ bahvāśrayaṁ viduḥ
ŚlōVā.VAV.85cd: ēkatvē ’py ākr̥tēr yadvad bahutvaṁ vyaktyapēkṣayā ||
ŚlōVā.VAV.86ab: bahutvē hi tathā vyaktēr ēkatvaṁ jātyapēkṣayā
ŚlōVā.VAV.86cd: ēkānēkābhidhānē ca śabdā niyataśaktayaḥ ||
ŚlōVā.VAV.87ab: kē cid vyaktiṁ tv asaṁkhyākāṁ gamayanty ambarādiṣu
ŚlōVā.VAV.87cd: ēkō vrīhiḥ suniṣpannaḥ iti jātiṁ svasaṁkhyayā ||
ŚlōVā.VAV.88ab: patnīsannahanādau tu vyaktim ākr̥tisaṁkhyayā
ŚlōVā.VAV.88cd: kapiñjalādijātēs tu pratītir vyaktisaṁkhyayā ||
ŚlōVā.VAV.89ab: vyaktijātī vadanty anyē dravyāvayavasaṁkhyayā
ŚlōVā.VAV.89cd: asmān iti yathaikasmin pāśānaditir ity api ||
ŚlōVā.VAV.90ab: tatra vrīhyādiśabdānāṁ saṁkhyāyōgō yathāruci
ŚlōVā.VAV.90cd: vanadārādiśabdās tu pravartantē vyavasthayā ||
ŚlōVā.VAV.91ab: jaṅgamē sthāvarē cārthē yathā yūthavanādayaḥ
ŚlōVā.VAV.91cd: tatra vyaktau ca jātau ca dārādiś cēt prayujyatē ||
ŚlōVā.VAV.92ab: vyaktēr avayavānāṁ ca saṁkhyām ādāya vartatē
ŚlōVā.VAV.92cd: vanaśabdaḥ punarvyaktīr jātisaṁkhyāviśēṣitāḥ ||
ŚlōVā.VAV.93ab: bahvīrāhātha vā jātiṁ bahuvyaktisamāśrayām
ŚlōVā.VAV.93cd: ēvaṁ paṅktyādiśabdānāṁ saṁyōgādi viśēṣaṇam ||
ŚlōVā.VAV.94ab: sarvēṣāṁ kiñ cid astīti na nirālambanaikadhīḥ
ŚlōVā.VAV.94cd: tulyaṁ pratyakṣayā’’kr̥tyā vanē yat tadasad yadi ||
ŚlōVā.VAV.95ab: vr̥kṣās tatra tayā tulyā iti śūnyatvavāditā
ŚlōVā.VAV.95cd: pratyakṣābhāsagamyatvād vr̥kṣēbhyō ’nyat tu tadvanam ||
ŚlōVā.VAV.96ab: nā''kr̥tyā saha tasyāsti sparddhā pratyakṣagamyayā
ŚlōVā.VAV.96cd: athā''kr̥tyā vanaṁ tulyaṁ sadbhāvēna prasajyatē
ŚlōVā.VAV.96cd: jātipakṣavimōkēna vanasiddhāntadūṣaṇam ||
ŚlōVā.VAV.97ab: iti nigaditam ētallōkasiddhaiḥ padārthair vyavahr̥tir iha śāstrē na svatantrābhyupētaiḥ
ŚlōVā.VAV.97cd: bhavati ca janadr̥ṣṭyā jātipaṅktyādibhēdō yadi tu na ghaṭatē ’sau naiva bādhō ’sti kaś cit ||


---------------------------------------------------------------------
[autpattikasūtra sambandhākṣēpaparihāra (SAP)]

ŚlōVā.SAP.1ab: bhavētāṁ nāma śabdārthau yāvētāvuditau tvayā
ŚlōVā.SAP.1cd: yadarthas tu prayāsō ’yaṁ sa sambandhō nirūpyatām ||
ŚlōVā.SAP.2ab: pūrvam ēvōpadiṣṭaḥ san sambandhaḥ kin tu pr̥cchyatē
ŚlōVā.SAP.2cd: svarūpākathanāc caitad uttaraṁ nōpapadyatē ||
ŚlōVā.SAP.3ab: kim auṣadhaṁ jvarasyēti pr̥ṣṭō yadi vadēd idam
ŚlōVā.SAP.3cd: yēnāsau naśyatīty ēvaṁ kiṁ tēna kathitaṁ bhavēt ||
ŚlōVā.SAP.4ab: tatra kē cid vanty ēva pūrvatrāparitōṣataḥ
ŚlōVā.SAP.4cd: praśnaḥ punarupakrāntaḥ sambandhāntaram icchatā ||
ŚlōVā.SAP.5ab: yaḥ saṁjñāsaṁjñisambandhaḥ pratītyuttarō yataḥ
ŚlōVā.SAP.5cd: sā cānyapūrvikā tasmān nāsya pratyāyanāṅgatā ||
ŚlōVā.SAP.6ab: ajānānō ’pi saṁjñātvaṁ sambandhāntaradarśanāt
ŚlōVā.SAP.6cd: buddhyatē ’rthaṁ tataḥ paścāt kaś cit saṁjñēti manyatē ||
ŚlōVā.SAP.7ab: tam ēvānyō ’vinābhāvam atra sambandham icchati
ŚlōVā.SAP.7cd: na hi tasmād vinā śabdē jñātē syād arthabōdhanam ||
ŚlōVā.SAP.8ab: tattvayuktam, na bhāṣyē ’sti tādr̥ksambandhakīrtanam
ŚlōVā.SAP.8cd: yadi hy ētāvatōcyēta kiṁ nānuktaḥ pratīyatē ||
ŚlōVā.SAP.9ab: prayuktaś cāvinābhāvasaṁjñā lōkāt tu gamyatē
ŚlōVā.SAP.9cd: saṁjñētyagamyamānē ’pi gamakatvaṁ pratīyatē ||
ŚlōVā.SAP.10ab: tasmāt sa ēva śabdārthacintāvyavahitō ’dhunā
ŚlōVā.SAP.10cd: nityānityavicārārthaṁ sambandhaḥ smāryatē punaḥ ||
ŚlōVā.SAP.11ab: yacchabdē jñāta ity ēvaṁ śaktir ēvātra kīrtyatē
ŚlōVā.SAP.11cd: kartr̥tvaṁ karaṇatvaṁ vā yat tasyārthābhidhāṁ prati ||
ŚlōVā.SAP.12ab: svatō naivāsti śaktatvaṁ vācyāvācakayōr mithaḥ
ŚlōVā.SAP.12cd: pratītiḥ samayāt puṁsāṁ bhavēd akṣinikōcavat ||
ŚlōVā.SAP.13ab: samayaḥ pratimartyaṁ yā pratyuccāraṇam ēva vā
ŚlōVā.SAP.13cd: kriyatē jagadādau vā sakr̥dēkēna kēna cit ||
ŚlōVā.SAP.14ab: pratyēkaṁ vāpi sambandhō bhidyētaikō ’tha vā bhavēt
ŚlōVā.SAP.14cd: ēkatvē kr̥takō na syād, bhinnaś cēd bhēdadhīr bhavēt ||
ŚlōVā.SAP.15ab: bhinnatvē pratisambandhaṁ śaktiḥ kalpyābhidhā prati
ŚlōVā.SAP.15cd: ēkasmin jñātaśaktau vā nānyēnārthamatir bhavēt ||
ŚlōVā.SAP.16ab: atha yō yasya puṁsaḥ syāt sa tēna pratipadyatē
ŚlōVā.SAP.16cd: yasyānēkēna sambandhaḥ kr̥tas tasya kathaṁ bhavēt ||
ŚlōVā.SAP.17ab: ēkārthānāṁ vikalpaś cēt, nētarātyantabādhanāt
ŚlōVā.SAP.17cd: samuccayō ’pi naitēṣāṁ vyavahārē ’vagamyatē ||
ŚlōVā.SAP.18ab: kiñ cid ēvaikamādāya vyavahārō hi dr̥śyatē
ŚlōVā.SAP.18cd: bahubhiḥ kr̥tasambandhē na caikō gamakō bhavēt ||
ŚlōVā.SAP.19ab: śabdārthayōr abhēdē ’pi pumbahutvē ’pi kartari
ŚlōVā.SAP.19cd: nāyaṁ vēti matir dr̥ṣṭā vikalpō ’tō na yujyatē ||
ŚlōVā.SAP.20ab: gōśabdē sakr̥duktē ca bhinnēṣu pratipattr̥ṣu
ŚlōVā.SAP.20cd: vikalpyamānē sambandhē kaś cid budhyēta nētarē ||
ŚlōVā.SAP.21ab: samuccayō nr̥bhēdāc cēt, na, vaktraikyād asambhavāt
ŚlōVā.SAP.21cd: vaktr̥śrōtr̥dhiyōr bhēdād vyavahāraś ca duṣyati ||
ŚlōVā.SAP.22ab: vaktur anyō hi sambandhō buddhau śrōtus tathāparaḥ
ŚlōVā.SAP.22cd: śrōtuḥ kartuṁ ca sambandhaṁ vaktā kaṁ pratipadyatām ||
ŚlōVā.SAP.23ab: pūrvadr̥ṣṭō hi yas tēna śrōtur naiva karōti tam
ŚlōVā.SAP.23cd: yaṁ karōti navaṁ sō ’pi na dr̥ṣṭaḥ pratipādakaḥ ||
ŚlōVā.SAP.24ab: sarvathā śrōtr̥siddhiś cēd, asiddhaṁ nētarō vadēt
ŚlōVā.SAP.24cd: ghaṭādāv api tulyaṁ cēt, na, sāmānyaprasiddhitaḥ ||
ŚlōVā.SAP.25ab: yady api jñātasāmarthyā vyaktiḥ kartuṁ na śakyatē
ŚlōVā.SAP.25cd: kriyatē yā na tasyāś ca śaktiḥ kāryē ’vadhāritā ||
ŚlōVā.SAP.26ab: tathāpy ākr̥titaḥ siddhā śaktir utpādanādiṣu
ŚlōVā.SAP.26cd: tasyā na cādimattāsti, sambandhas tvādimāṁs tava ||
ŚlōVā.SAP.27ab: yadi tatrāpi sāmānyaṁ nityam abhyupagamyatē
ŚlōVā.SAP.27cd: tathāpy asmanmataṁ siddham, na tu dvyākārasambhavaḥ ||
ŚlōVā.SAP.28ab: śaktir ēva hi sambandhō bhēdaś cāsyā na vidyatē
ŚlōVā.SAP.28cd: sā hi kāryānumēyatvāt tadbhēdam anuvartatē ||
ŚlōVā.SAP.29ab: anyathānupapattyā ca śaktisadbhāvakalpanam
ŚlōVā.SAP.29cd: na caikayaiva siddhē ’rthē bahvīnāṁ kalpanēṣyatē ||
ŚlōVā.SAP.30ab: sambandhākhyānakālē ca gōśabdādāv udīritē
ŚlōVā.SAP.30cd: kē cit sambandhabuddhyārthaṁ buddhyantē nāparē tathā ||
ŚlōVā.SAP.31ab: tatra sambandhanāstitvē sarvō ’rthaṁ nāvadhārayēt
ŚlōVā.SAP.31cd: astitvē sarvabōdhaś cēt, na kaiś cid anupagrahāt ||
ŚlōVā.SAP.32ab: jñāpakatvād dhi sambandhaḥ svātmajñānam apēkṣatē
ŚlōVā.SAP.32cd: tēnāsau vidyamānō ’pi nāgr̥hītaḥ prakāśakaḥ ||
ŚlōVā.SAP.33ab: vidyamānasya cārthasya dr̥ṣṭam agrahaṇaṁ kva cit
ŚlōVā.SAP.33cd: na tv atyantāsatō ’stitvaṁ kāṁś cit pratyupapadyatē ||
ŚlōVā.SAP.34ab: viruddhau sadasadbhāvau na syātām ēkavastuni
ŚlōVā.SAP.34cd: nanu tulyaṁ virōdhitvaṁ jñātājñātatvayōr api ||
ŚlōVā.SAP.35ab: jñānaṁ hi puruṣādhāraṁ tadbhēdān na virōtsyatē
ŚlōVā.SAP.35cd: puruṣāntarasaṁsthaṁ ca nājñānaṁ tēna bādhyatē ||
ŚlōVā.SAP.36ab: sambandhādhāratāyāṁ ca virōdhaḥ sadasattvayōḥ
ŚlōVā.SAP.36cd: pratyuktatvāc ca bhēdasya tadvaśān nāvirōdhitā ||
ŚlōVā.SAP.37ab: andhānandhasamīpasthaḥ śuklō ’ndhair nāvagamyatē
ŚlōVā.SAP.37cd: gamyatē cētarais tasya sadasattvēna tāvatā ||
ŚlōVā.SAP.38ab: śaktyaśaktyōr narāṇāṁ tu bhēdāt tatrāvirōdhitā
ŚlōVā.SAP.38cd: na hy anyō darśanasyāsti sambandhād dhētur atra hi ||
ŚlōVā.SAP.39ab: ēvam ēvēndriyais tulyaṁ vyavahārōpalambhanam
ŚlōVā.SAP.39cd: yēṣāṁ syāt tē ’vabhōtsyantē tatō ’rthaṁ nētarē ’ndhavat ||
ŚlōVā.SAP.40ab: ādhānavat sakr̥ś caitat tantrēṇōpakariṣyati
ŚlōVā.SAP.40cd: smaraṇaṁ bhētsyatē cāsya vahnipraṇayanādivat ||
ŚlōVā.SAP.41ab: sarvēṣām anabhijñānāṁ pūrvapūrvaprasiddhitaḥ
ŚlōVā.SAP.41cd: siddhaḥ sambandha ity ēvaṁ sambandhādir na vidyatē ||
ŚlōVā.SAP.42ab: pratyuccāraṇanirvr̥ttir bhāṣya ēva nirākr̥tā
ŚlōVā.SAP.42cd: sargādau ca kriyā nāsti, tādr̥kkālō hi nēṣyatē ||
ŚlōVā.SAP.43ab: yadi tv ādau jagat sr̥ṣṭvā dharmādharmau sasādhanau
ŚlōVā.SAP.43cd: yathā śabdārthasambandhān vēdān kaś cit pravartayēt ||
ŚlōVā.SAP.44ab: jagaddhitāya vēdasya tathā kiñ cin na duṣyati
ŚlōVā.SAP.44cd: sarvajñavat tu dussādham ity atraitan na saṁśritam ||
ŚlōVā.SAP.45ab: yadā sarvam idaṁ nāsīt kvāvasthā tatra gamyatām
ŚlōVā.SAP.45cd: prajāpatēḥ kva vā sthānaṁ kiṁ rūpaṁ ca pratīyatām ||
ŚlōVā.SAP.46ab: jñātā ca kas tadā tasya yō janān bōdhayiṣyati
ŚlōVā.SAP.46cd: upalabdhēr vinā caitat katham adhyavasīyatām ||
ŚlōVā.SAP.47ab: pravr̥ttiḥ katham ādyā ca jagataḥ sampratīyatē
ŚlōVā.SAP.47cd: śarīrādēr vinā cāsya katham icchāpi sarjanē ||
ŚlōVā.SAP.48ab: śarīrādy atha tasya syāt, tasyōtpattir na tatkr̥tā
ŚlōVā.SAP.48cd: tadvadanyaprasaṅgō ’pi, nityaṁ yadi tad iṣyatē ||
ŚlōVā.SAP.49ab: pr̥thivyādāv anutpannē kimmayaṁ tatpunarbhavēt
ŚlōVā.SAP.49cd: prāṇināṁ prāyaduḥkhā ca sisr̥kṣāsya na yujyatē ||
ŚlōVā.SAP.50ab: sādhanaṁ cāsya dharmādi tadā kiñ canna vidyatē
ŚlōVā.SAP.50cd: na ca nissādhanaḥ kartā kaś cit sr̥jati kiñ cana ||
ŚlōVā.SAP.51ab: nādhārēṇa vinā sr̥ṣṭirūrṇanābhēr apīṣyatē
ŚlōVā.SAP.51cd: prāṇināṁ bhakṣaṇāc cāpi tasya lālā pravarttatē ||
ŚlōVā.SAP.52ab: abhāvāc cānukampyānāṁ nānukampāsya jāyatē
ŚlōVā.SAP.52cd: sr̥jēc ca śubham ēvaikam anukampāprayōjitaḥ ||
ŚlōVā.SAP.53ab: athāśubhād vinā sr̥ṣṭiḥ sthitir vā nōpapadyatē
ŚlōVā.SAP.53cd: ātmādhīnābhyupāyē hi bhavēt kiṁ nāma dr̥ṣkaram ||
ŚlōVā.SAP.54ab: tathā cāpēkṣamāṇasya svātantryaṁ pratihanyatē
ŚlōVā.SAP.54cd: jagac cāsr̥jatas tasya kiṁ nāmēṣṭaṁ na sidhyati ||
ŚlōVā.SAP.55ab: prayōjanam anuddiśya na mandō ’pi pravartatē
ŚlōVā.SAP.55cd: ēvam ēva pravr̥ttiś cēc caitanyēnāsya kiṁ bhavēt ||
ŚlōVā.SAP.56ab: krīḍārthāyāṁ pravr̥ttau ca vihanyēta kr̥tārthatā
ŚlōVā.SAP.56cd: bahuvyāpāratāyāṁ ca klēśō bahutarō bhavēt ||
ŚlōVā.SAP.57ab: saṁhārēcchāpi caitasya bhavēd apratyayāt punaḥ
ŚlōVā.SAP.57cd: na cakaiś cid asau jñātuṁ kādā cid api śakyatē ||
ŚlōVā.SAP.58ab: svarūpēṇōpalabdhē ’pi sraṣṭr̥tvaṁ nāvagamyatē
ŚlōVā.SAP.58cd: sr̥ṣṭyādyāḥ praṇinō yē ca budhyantāṁ kiṁ nu tē tadā ||
ŚlōVā.SAP.59ab: kutō vayam ihōtpannāḥ iti tāvan na jānatē
ŚlōVā.SAP.59cd: prāgavasthāṁ ca jagataḥ sraṣṭr̥tvaṁ ca prajāpatēḥ ||
ŚlōVā.SAP.60ab: na ca tadvacanēnaiṣāṁ pratipattiḥ suniścitā
ŚlōVā.SAP.60cd: asr̥ṣṭvāpi hy asau brūyād ātmaiśvaryaprakāśanāt ||
ŚlōVā.SAP.61ab: ēvaṁ vēdō ’pi tatpūrvastatsadbhāvādibōdhanē
ŚlōVā.SAP.61cd: sāśaṅkō na pramāṇaṁ syāt, nityasya vyāpr̥tiḥ kutaḥ ||
ŚlōVā.SAP.62ab: yadi prāg apy asau tasmād arthādāsīn na tēna saḥ
ŚlōVā.SAP.62cd: sambaddha iti tasyānyas tadarthō ’nyaprarōcanā ||
ŚlōVā.SAP.63ab: stutivākyakr̥taś caiṣa janānāṁ mativibhramaḥ
ŚlōVā.SAP.63cd: paurvāparyāparāmr̥ṣṭaḥ śabdō ’nyāṁ kurutē matim ||
ŚlōVā.SAP.64ab: upākhyānādirūpēṇa vr̥ttir vēdavad ēva naḥ
ŚlōVā.SAP.64cd: dharmādau bhāratādīnāṁ bhrāntis tēbhyō ’py atō bhavēt ||
ŚlōVā.SAP.65ab: ākhyānānupayōgitvāt tēṣu sarvēṣu vidyatē
ŚlōVā.SAP.65cd: stutinindāśrayaḥ kaś cid vēdas tac cōditō ’pi vā ||
ŚlōVā.SAP.66ab: vēdasyādipravr̥ttau ca nākr̥tatvamatir bhavēt
ŚlōVā.SAP.66cd: pralayēṣu sthitiś cāsya sāśaṅkā syāt prajāpatau ||
ŚlōVā.SAP.67ab: kartr̥sargavināśānām athānāditvakalpanā
ŚlōVā.SAP.67cd: saivaṁ yuktāyathēdānīṁ bhūtānāṁ dr̥śyatē kramāt ||
ŚlōVā.SAP.68ab: pralayē ’pi pramāṇaṁ naḥ sarvōcchēdātmakē na hi
ŚlōVā.SAP.68cd: na ca prayōjanaṁ tēna syāt prajāpatikarmaṇā ||
ŚlōVā.SAP.69ab: na ca karmavatāṁ yuktā sthitis tadbhōgavarjitā
ŚlōVā.SAP.69cd: karmāntaraniruddhaṁ hi phalaṁ na syāt kriyāntarāt ||
ŚlōVā.SAP.70ab: sarvēṣāṁ tu phalāpētaṁ na sthānam upapadyatē
ŚlōVā.SAP.70cd: na cāpy anupabhōgō ’sau kasya cit karmaṇaḥ phalam ||
ŚlōVā.SAP.71ab: aśēṣakarmanāśē vā punaḥ sr̥ṣṭir na yujyatē
ŚlōVā.SAP.71cd: karmāṇāṁ vāpy abhivyaktau kiṁ nimittaṁ tadā bhavēt ||
ŚlōVā.SAP.72ab: īśvarēcchā yadīṣyēta, saiva syāl lōkakāraṇam
ŚlōVā.SAP.72cd: īśvarēcchāvaśitvē hi niṣphalā karmakalpanā ||
ŚlōVā.SAP.73ab: na cānimittayā yuktam utpattuṁ hīśvarēcchayā
ŚlōVā.SAP.73cd: yad vā tasyā nimittaṁ yat tad bhūtānāṁ bhaviṣyati ||
ŚlōVā.SAP.74ab: sannivēśaviśiṣṭānām utpattiṁ yō gr̥hādivat
ŚlōVā.SAP.74cd: sādhayēc cētanādhiṣṭhāṁ dēhānāṁ tasya cōttaram ||
ŚlōVā.SAP.75ab: kasya cid dhētumātratvaṁ yady adhiṣṭhātr̥tēṣyatē
ŚlōVā.SAP.75cd: karmabhiḥ sarvajīvānāṁ tatsiddhēḥ siddhasādhanam ||
ŚlōVā.SAP.76ab: icchāpūrvakapakṣē ’pi, tatpūrvatvēna karmaṇām
ŚlōVā.SAP.76cd: icchānantarasiddhis tu dr̥ṣṭāntē ’pi na vidyatē ||
ŚlōVā.SAP.77ab: anēkāntaś ca hētus tē taccharīrādinā bhavēt
ŚlōVā.SAP.77cd: utpattimāṁś ca taddēhō dēhatvād asmadādivat ||
ŚlōVā.SAP.78ab: atha tasyāpy adhiṣṭhānaṁ tēnaivēty avipakṣatā
ŚlōVā.SAP.78cd: aśarīrō hy adhiṣṭhātā nātmā muktātmavad bhavēt ||
ŚlōVā.SAP.79ab: kumbhakārādyadhiṣṭhānaṁ ghaṭādau yadi cēṣyatē
ŚlōVā.SAP.79cd: nēśvarādhiṣṭhitatvaṁ syād, asti cēt sādhyahīnatā ||
ŚlōVā.SAP.80ab: yathāsiddhē ca dr̥ṣṭāntē bhavēd dhētōr viruddhatā
ŚlōVā.SAP.80cd: anīśvaravināśyādikartr̥mattvaṁ prasajyatē ||
ŚlōVā.SAP.81ab: kulālavac ca naitasya vyāpārō yadi kalpatē
ŚlōVā.SAP.81cd: acētanaḥ kathaṁ bhāvas tadicchām anurudhyatē ||
ŚlōVā.SAP.82ab: tasmān na paramāṇvādēr ārambhaḥ syāt tadicchayā
ŚlōVā.SAP.82cd: puruṣasya ca śuddhasya nāśuddhā vikr̥tir bhavēt ||
ŚlōVā.SAP.83ab: svādhīnatvāc ca dharmādēs tēna klēśō na yujyatē
ŚlōVā.SAP.83cd: tadvaśēna pravr̥ttau vā vyatirēkaḥ prasajyatē ||
ŚlōVā.SAP.84ab: svayaṁ ca śuddharūpatvād asattvāc cānyavastunaḥ
ŚlōVā.SAP.84cd: svapnādivadavidyāyāḥ pravr̥ttis tasya kiṁ kr̥tā ||
ŚlōVā.SAP.85ab: anyēnōpaplavē ’bhīṣṭē dvaitavādaḥ prasajyatē
ŚlōVā.SAP.85cd: svābhāvikīm avidyāṁ tu nōcchēttuṁ kaś cid arhati ||
ŚlōVā.SAP.86ab: vilakṣaṇōpapātē hi naśyēt svābhāvikī kva cit
ŚlōVā.SAP.86cd: na tv ēkātmābhyupāyānāṁ hētur asti vilakṣaṇaḥ ||
ŚlōVā.SAP.87ab: pumānakartā yēṣāṁ tu tēṣām api guṇaiḥ kriyā
ŚlōVā.SAP.87cd: katham ādau bhavēt, tatra karma tāvan na vidyatē ||
ŚlōVā.SAP.88ab: mithyājñānaṁ na trāsti rāgadvēṣādayō ’pi vā
ŚlōVā.SAP.88cd: manōvr̥ttir hi sarvēṣāṁ na cōtpannaṁ tadā manaḥ ||
ŚlōVā.SAP.89ab: karmaṇāṁ śaktyavasthānāṁ yair uktā bandhahētutā
ŚlōVā.SAP.89cd: sā na yuktā na kāryaṁ hi śaktisthāt kāraṇād bhavēt ||
ŚlōVā.SAP.90ab: dadhiśaktir na hi kṣīrē dādhikārambham arhati
ŚlōVā.SAP.90cd: dadhyārambhasya sā hētus tatō ’nyā dādhikasya tu ||
ŚlōVā.SAP.91ab: kāraṇāc chaktyavasthāc ca yadi kāryaṁ prajāyatē
ŚlōVā.SAP.91cd: bandhaḥ punaḥ prasajyēta phalē dattē ’pi karmaṇā ||
ŚlōVā.SAP.92ab: śaktyavasthatvam ēvēṣṭaṁ vināśē ’pi hi karmaṇām
ŚlōVā.SAP.92cd: prāk cāpi śaktisadbhāvād anuṣṭhānaṁ vr̥thā bhavēt ||
ŚlōVā.SAP.93ab: śaktyavasthaṁ ca rāgādi kiṁ nēṣṭaṁ bandhakāraṇam
ŚlōVā.SAP.93cd: karmādattaphalatvāc cēt, nāvyaktim api tad vrajēt ||
ŚlōVā.SAP.94ab: tacchaktyaprayōgitvān na jñānaṁ mōkṣakāraṇam
ŚlōVā.SAP.94cd: karmaśaktyā na hi jñānaṁ virōdham upagacchati ||
ŚlōVā.SAP.95ab: yady apy ajñānajanyatvaṁ karmaṇām avagamyatē
ŚlōVā.SAP.95cd: rāgādivat tathāpy ēṣāṁ na jñānēna nirākriyā ||
ŚlōVā.SAP.96ab: karmakṣayō hi vijñānād ity ētac cāpramāṇavat
ŚlōVā.SAP.96cd: phalasyālpasya vā dānaṁ rājaputrāparādhavat ||
ŚlōVā.SAP.97ab: adyatvē ’pi hi śaktisthaṁ yadi syāt karmakāraṇam
ŚlōVā.SAP.97cd: tataḥ pradhānakālē ’pi yujyatē kāraṇābhidhā ||
ŚlōVā.SAP.98ab: manōvr̥ttir idānīṁ tu hētur nāsti ca sā tadā
ŚlōVā.SAP.98cd: manasāṁ saṅkarāc cāpi tadā syāt karmasaṅkaraḥ ||
ŚlōVā.SAP.99ab: gasmān naiṣō ’dhikārākhyō bandhahētuḥ prakalpatē
ŚlōVā.SAP.99cd: yōgyatvē ’py adhikārākhyē viprayōgō na yujyatē ||
ŚlōVā.SAP.100ab: caitanyaṁ yōgyatā puṁsaḥ prakr̥tēs tadanātmatā
ŚlōVā.SAP.100cd: bhōktr̥bhōgyatvayōs tē ca na tābhyām apagacchataḥ ||
ŚlōVā.SAP.101ab: utpattau karmaṇāṁ cēṣṭam ajñānaṁ kāraṇaṁ yadi
ŚlōVā.SAP.101cd: tannāśāt syād anutpattis tēṣāṁ na phalōavarjanam ||
ŚlōVā.SAP.102ab: jñānaṁ mōkṣanimittaṁ ca gamyatē nēndriyādinā
ŚlōVā.SAP.102cd: na ca sāṅkhyādivijñānān mōkṣō vēdēna cōdyatē ||
ŚlōVā.SAP.103ab: ātmā jñātavya ity ētanmōkṣārthaṁ na ca cōditam
ŚlōVā.SAP.103cd: karmapravr̥ttihētutvam ātmajñānasya lakṣyatē ||
ŚlōVā.SAP.104ab: vijñātē cāsya pārārthyē yāpi nāma phalaśrutiḥ
ŚlōVā.SAP.104cd: sārthavādō bhavēd ēva na svargādēḥ phalāntaram ||
ŚlōVā.SAP.105ab: sukhōpabhōgarūpaś ca yadi mōkṣaḥ prakalpyatē
ŚlōVā.SAP.105cd: svarga ēva bhavēd ēṣa paryāyēṇa, kṣayō ca saḥ ||
ŚlōVā.SAP.106ab: na hi kāraṇavat kiñ cid akṣayitvēna gamyatē
ŚlōVā.SAP.106cd: tasmāt karmakṣayād ēva hētvabhāvē na mucyatē ||
ŚlōVā.SAP.107ab: na hy abhāvātmakaṁ muktvā mōkṣanityatvakāraṇam
ŚlōVā.SAP.107cd: na ca kriyāyāḥ kasyāś cid abhāvaḥ phalam iṣyatē ||
ŚlōVā.SAP.108ab: tatra jñātātmatattvānāṁ bhōgāt pūrvakriyākṣayē
ŚlōVā.SAP.108cd: uttarapracayāsattvād dēhō nōtpadyatē punaḥ ||
ŚlōVā.SAP.109ab: karmajanyōpabhōgārthaṁ śarīraṁ na pravartatē
ŚlōVā.SAP.109cd: tadabhāvē na kaś cid dhi hētus tatrāvatiṣṭhatē ||
ŚlōVā.SAP.110ab: mōkṣārthī na pravartēta tatra kāmyaniṣiddhyōḥ
ŚlōVā.SAP.110cd: nityanaimittikē kuryāt pratyavāyajihāsayā ||
ŚlōVā.SAP.111ab: prārthyamānaṁ phalaṁ jñātaṁ na cānicchōr bhaviṣyati
ŚlōVā.SAP.111cd: ātmajñē caitad astīti tajjñānam upayujyatē ||
ŚlōVā.SAP.112ab: sargapralayavijñānaṁ samastajagadāśrayam
ŚlōVā.SAP.112cd: svaśarīravidāṁ puṁsāṁ nādhikyēnōpayujyatē ||
ŚlōVā.SAP.113ab: tasmād adyavad ēvātra sargapralayakalpanā
ŚlōVā.SAP.113cd: samastakṣayajanmabhyāṁ na sidhyatyapramāṇikā ||
ŚlōVā.SAP.114ab: sarvajñavanniṣēdhyā ca sraṣṭuḥ sadbhāvakalpanā
ŚlōVā.SAP.114cd: na ca dharmādr̥tē tasya bhavēl lōkād viśiṣṭhatā ||
ŚlōVā.SAP.115ab: na cānanuṣṭhitō dharmō nānuṣṭhānam r̥tē matēḥ
ŚlōVā.SAP.115cd: na ca vēdādr̥tē sā syād vēdō na ca padādibhiḥ ||
ŚlōVā.SAP.116ab: tasmāt prāg api sarvē ’mī sraṣṭurāsan padādayaḥ
ŚlōVā.SAP.116cd: syāt tatpūrvakatā cāsya caitanyād asmadādivat ||
ŚlōVā.SAP.117ab: ēvaṁ yē yuktibhiḥ prāhus tēṣāṁ durlabham uttaram
ŚlōVā.SAP.117cd: anēṣyō vyavahārō ’yam anādir vēdavādibhiḥ ||
ŚlōVā.SAP.118ab: pratyakṣādāv upakṣīṇē yō ’numānēna ḍitthavat
ŚlōVā.SAP.118cd: sambandhitvān niyōktāraṁ gavādāv api kalpayēt ||
ŚlōVā.SAP.119ab: gavādiśabdasambandhaṁ sarvō ’nyasmāt prapadyatē
ŚlōVā.SAP.119cd: madvat tadvyavahāritvāt tasyaitat pratisādhanam ||
ŚlōVā.SAP.120ab: dēvadattādiśabdē ’pi prasaktaivam anāditā
ŚlōVā.SAP.120cd: sambandhasya, balīyastvād dr̥ṣṭabādhān nivartatē ||
ŚlōVā.SAP.121ab: tatrāpi śaktinityatvam, niyōgasya tv anityatā
ŚlōVā.SAP.121cd: tadgatāc cāpy anityatvāc chaktau bhrāntiḥ pravartatē ||
ŚlōVā.SAP.122ab: gavādiṣu tu na bhrāntir niyōgānāditā yataḥ
ŚlōVā.SAP.122cd: yō yō gr̥hītaḥ sarvasmāt pūrvaṁ sambandhadarśanāt ||
ŚlōVā.SAP.123ab: siddhaḥ sambandha ity ēvaṁ sambandhādir na vidyatē
ŚlōVā.SAP.123cd: yadā cāptapraṇītatvāc chabdō ’rthaṁ pratipādayēt ||
ŚlōVā.SAP.124ab: na svaśaktyā tadāptatvaṁ mitau na smaryatē katham
ŚlōVā.SAP.124cd: yathā bauddhādayō yāvad buddhādyuktaṁ na jānatē ||
ŚlōVā.SAP.125ab: na tāvat pratipadyantē bōdhē vākyēna saty api
ŚlōVā.SAP.125cd: samayē kathyamānē ’nyair asmarantō ’pi pāṇinim ||
ŚlōVā.SAP.126ab: ādaicaḥ pratipadyantē vr̥ddhiṁ kartuṁ smr̥tir vr̥thā
ŚlōVā.SAP.126cd: sūtrasthaḥ pāṇinis tatra svasaṁjñāṁ pratipādayēt ||
ŚlōVā.SAP.127ab: gauḥ sāsnādimatīty ēvaṁ vākyaṁ tv atra na vidyatē
ŚlōVā.SAP.127cd: asambandhāc ca sarvēṣām ēvaṁ kartum asambhavaḥ ||
ŚlōVā.SAP.128ab: tasmān na pratipattiḥ syāt kathañ cit kartr̥varjitā
ŚlōVā.SAP.128cd: dr̥ṣārthavyavahāratvād vr̥ddhyādau sambhavēd api ||
ŚlōVā.SAP.129ab: dharmāya niyamō ’trāpi na vinā pāṇinēr bhavēt
ŚlōVā.SAP.129cd: ākārānugamō yō hi vr̥ddhyā syād āśvalāyanē ||
ŚlōVā.SAP.130ab: nāsāv apāṇinīyatvē sādhur ity avagamyatē
ŚlōVā.SAP.130cd: dr̥ṣṭē bhavatu mā vā bhūt kartr̥sampratipannatā ||
ŚlōVā.SAP.131ab: vaididō vyavahāras tu na kartr̥smaraṇād r̥tē
ŚlōVā.SAP.131cd: burgēṣu gavi gōśabdaprayōgō gamyatē katham ||
ŚlōVā.SAP.132ab: gatvā cēt kēna cid dr̥ṣṭaḥ sambanddhā kiṁ na gacchati
ŚlōVā.SAP.132cd: īśvaratvād agatiś cāsya na kva cit pratibadhyatē ||
ŚlōVā.SAP.133ab: bahūnāṁ kāryataś cāpi saṅgānaṁ kēna vāryatē
ŚlōVā.SAP.133cd: ēkatra kathitaṁ cāpi lōkēnānyatra nīyatē ||
ŚlōVā.SAP.134ab: vr̥ddhyādiva, atō vyākhyā dvitīyaivātra śōbhanā
ŚlōVā.SAP.134cd: kāṁś cit prasiddhasambandhān abhyupētya vadēd yadi ||
ŚlōVā.SAP.135ab: sambandhakaraṇam, tatra kē siddhā iti durvadam
ŚlōVā.SAP.135cd: na tāvad anya ēvāsan śabdā iti hi yuktimat ||
ŚlōVā.SAP.136ab: viśēṣō ’dyatanānāṁ ca gavādīnāṁ na dr̥śyatē
ŚlōVā.SAP.136cd: śabdārthānāditāṁ muktvā sambandhānādikāraṇam ||
ŚlōVā.SAP.137ab: na syād anyad, atō vēdē sambandhādir na vidyatē
ŚlōVā.SAP.137cd: upāyarahitatvēna sambandhakaraṇānumā ||
ŚlōVā.SAP.138ab: anākhyānānumānaṁ tu dr̥ṣṭēnaiva viruddhyatē
ŚlōVā.SAP.138cd: buddhānāṁ dr̥śyamānā ca pratipattiḥ punaḥ punaḥ ||
ŚlōVā.SAP.139ab: upāya iti taddhānirasiddhāvagatiṁ prati
ŚlōVā.SAP.139cd: hastasaṁjñādyupāyō hi siddhō nādyakriyāsu naḥ ||
ŚlōVā.SAP.140ab: na hy asau jñātasāmarthyō vinānyair vyavahartr̥bhiḥ
ŚlōVā.SAP.140cd: śabdavr̥ddhābhidhēyāṁś ca pratyakṣēṇātra paśyati ||
ŚlōVā.SAP.141ab: śrōtuś ca pratipannatvam anumānēna cēṣṭayā
ŚlōVā.SAP.141cd: anyathā’’nupapattyā ca buddhyēc chaktiṁ dvayāśritām
ŚlōVā.SAP.141cd: arthāpattyāvabuddhyantē sambandhaṁ tripramāṇakam ||


---------------------------------------------------------------------
[autpattikasūtra citrākṣēpaparihāra (CAP)]

ŚlōVā.CAP.1ab: citrādiniṣphalatvē ’pi yaduktaṁ sādhanadvayam
ŚlōVā.CAP.1cd: tatra hētōr asiddhatvam ānantaryaṁ hy acōditam ||
ŚlōVā.CAP.2ab: ānantaryaśrutiś cātra sāmārthyād api nēṣyatē
ŚlōVā.CAP.2cd: nāviśēṣā phalōtpattiḥ karmaṇā nōpapadyatē ||
ŚlōVā.CAP.3ab: karmaṇāṁ cāpi vaicitryād dēśakālādyapēkṣaṇāt
ŚlōVā.CAP.3cd: kasya cic cārddhabhuktatvāt karmānyat pratibadhyatē ||
ŚlōVā.CAP.4ab: tēnānantaryaniṣpattiḥ phalasyēhāpramāṇikā
ŚlōVā.CAP.4cd: pratyakṣādivisaṁvādō na śabdē dōṣamāsajēt ||
ŚlōVā.CAP.5ab: ānantaryavisaṁvādō nāviśēṣapravartinīm
ŚlōVā.CAP.5cd: cōdanāṁ bādhituṁ śaktaḥ sphuṭād viṣayabhēdataḥ ||
ŚlōVā.CAP.6ab: yā tu mardanasādharmyād ānantaryā’’numā kr̥tā
ŚlōVā.CAP.6cd: bādhyatē ’nupalabdhyāsau samānaviṣayā yataḥ ||
ŚlōVā.CAP.7ab: dr̥ṣṭārthasyāpi sēvādēr āyātam api satphalam
ŚlōVā.CAP.7cd: utpadyatē cirēṇaiva pratibandhēna kēna cit ||
ŚlōVā.CAP.8ab: uptamātrē na hi vrīhau phalam utpadyatē kva cit
ŚlōVā.CAP.8cd: athāṅkurō ’pi tatra syāt, svargō ’py astīti gamyatām ||
ŚlōVā.CAP.9ab: sthūlībhūtaś cirēṇaiṣa bhōgyatvaṁ pratipadyatē
ŚlōVā.CAP.9cd: sarvasyōtpadyamānasya kramaḥ svābhāvikaḥ sthitaḥ ||
ŚlōVā.CAP.10ab: anantaraphalatvaṁ tu citrādēr yadi sādhyatē
ŚlōVā.CAP.10cd: tataḥ syāt siddhasādhyatvam anyadā na phalaṁ bhavēt ||
ŚlōVā.CAP.11ab: vyabhicārāc ca sēvādēḥ paśvādēḥ sādhanāntaram
ŚlōVā.CAP.11cd: kim apy adr̥ṣṭam asty ēva tatrānyanniṣpramāṇakam ||
ŚlōVā.CAP.12ab: īśvarēcchādhikārādiśabdaliṅgādivarjanāt
ŚlōVā.CAP.12cd: kr̥taṁ kadā cic citrādiśabdēna tv avagamyatē ||
ŚlōVā.CAP.13ab: nirnimittā na cōtpattiḥ, na hi sarvāpramāṇatā
ŚlōVā.CAP.13cd: bōdhayan na ca śabdō ’tra prāmāṇyād ativarttatē ||
ŚlōVā.CAP.14ab: yēṣāṁ tv iha phalāny ēva citrādīnīti kalpanā
ŚlōVā.CAP.14cd: nirnimittaṁ phalaṁ tēṣāṁ syād ihākr̥takarmaṇām ||
ŚlōVā.CAP.15ab: citrādīnāṁ phalaṁ tāvat kṣīṇaṁ tatraiva janmani
ŚlōVā.CAP.15cd: na ca svargaphalasyēha kaś cid aṁśō ’nuvartatē ||
ŚlōVā.CAP.16ab: naiva hy anyaphalaṁ karma sādhayēn naḥ phalāntaram
ŚlōVā.CAP.16cd: gautamīyē ’pi tacchēṣas tasmāc citrādyapēkṣayā ||
ŚlōVā.CAP.17ab: svābhāvikatvē siddhē ca karmānantarabhāvy api
ŚlōVā.CAP.17cd: phalaṁ kriyānimittatvaṁ na kathañ cit prapadyatē ||
ŚlōVā.CAP.18ab: tatra mlēcchādivat sarvē karmākr̥tvāpi vaidikam
ŚlōVā.CAP.18cd: palaṁ labhanta ity ēvaṁ naṣṭā vēdapramāṇatā ||
ŚlōVā.CAP.19ab: anantaraṁ niyōgēna paśvādi ca bhavēd yadi
ŚlōVā.CAP.19cd: pratyakṣaphalataiva syāt trivr̥tpānavirēkavat ||
ŚlōVā.CAP.20ab: janmāntarānubhūtaṁ ca na smaryata itīdr̥śam
ŚlōVā.CAP.20cd: na bhāṣyaṁ na ca sūtraṁ syād aprāptē śāstram arthavat ||
ŚlōVā.CAP.21ab: tasmāt kālāviśēṣēṇa cōdanārthō yathā sthitaḥ
ŚlōVā.CAP.21cd: sa tathaivānugantavyō nādhikō niṣpramāṇakaḥ ||
ŚlōVā.CAP.22ab: sarvēṣāṁ karmavaiguṇyāt phalābhāvaṁ vadanti yē
ŚlōVā.CAP.22cd: ānantaryam upētyaiva tē svābhāvikavādinaḥ ||
ŚlōVā.CAP.23ab: svargasyāmuṣmikatvaṁ tu ṣaṣṭhādyē sthāpayiṣyatē
ŚlōVā.CAP.23cd: paśvādēr niyamābhāvō yōgasiddhir itīha tu ||
ŚlōVā.CAP.24ab: yadā kadā cid bhavad ētad iṣyatē phalaṁ hi paśvādi na sāmparāyikam
ŚlōVā.CAP.24cd: tathā sthitasyaiva hi tasya sādhanaṁ vidhīyatē yō ’pi bhr̥śaṁ tvarānvitaḥ ||
ŚlōVā.CAP.25ab: sādhāraṇaṁ yat tu palaṁ bahūnāṁ svabhāvatas tādr̥śaṁ ēva cēṣṭam
ŚlōVā.CAP.25cd: sarvasya vā’’san na tayaiva kāmyaṁ vr̥ṣṭyādi tac caihikam ēva yuktam ||
ŚlōVā.CAP.26ab: kamipadam aviśiṣṭaṁ yady api śrūyatē vā bhavati phalaviśēṣī nānyathā kāmyatē hi
ŚlōVā.CAP.26cd: phalati yadi ni sarva tat kadā cit tadaiva dhruvam aparam abhuktaṁ karma śāstrīyamās tē ||


---------------------------------------------------------------------
[autpattikasūtra ātmavāda (ATV)]

ŚlōVā.ATV.1ab: sākṣād yady api sambandhō nātmanō yajñasādhanaiḥ
ŚlōVā.ATV.1cd: tathāpi lakṣaṇāvr̥ttyā śarīradvārakō bhavēt ||
ŚlōVā.ATV.2ab: pratyakṣatvaṁ ca dēhasthaṁ bhāktam ātmani kalpitam
ŚlōVā.ATV.2cd: ātmanaḥ svargayānaṁ vā śarīrasyōpacaryyatē ||
ŚlōVā.ATV.3ab: nairātmyēnātra cākṣiptāḥ sarvā ēva hi cōdanāḥ
ŚlōVā.ATV.3cd: sādhyasādhanasambandhas taduktō na hi siddhyati ||
ŚlōVā.ATV.4ab: tā hi kartuḥ phalēnāhuḥ sambandhaṁ kvāpi janmani
ŚlōVā.ATV.4cd: na ca vijñānamātratvē bhōktr̥kartr̥tvasambhavaḥ ||
ŚlōVā.ATV.5ab: śarīravinipātāc ca paraṁ nānyad yadēṣyatē
ŚlōVā.ATV.5cd: adattaphalaiṣṭyādau tadā tadvacanaṁ mr̥ṣā ||
ŚlōVā.ATV.6ab: tasmād vēdapramāṇārtham ātmātra pratipādyatē
ŚlōVā.ATV.6cd: yady api prakr̥taṁ vākyaṁ vyākhyāyētārthavādataḥ ||
ŚlōVā.ATV.7ab: śarīrēndriyabuddhibhyō vyatiriktatvm ātmanaḥ
ŚlōVā.ATV.7cd: nityatvaṁ cēṣyatē, śēṣaṁ śarīrādi vinaśyatē ||
ŚlōVā.ATV.8ab: nityaḥ kartr̥tvabhōktr̥tvē pratipannō ’pi san yadā
ŚlōVā.ATV.8cd: na karmaphalasambandhaṁ bhōgakālē ’vabudhyatē ||
ŚlōVā.ATV.9ab: mayā yat tu kr̥taṁ karma tasyēdaṁ bhujyatē phalam
ŚlōVā.ATV.9cd: śubhāśubhaṁ mayaivēti tadā kō ’sya rasō bhavēt ||
ŚlōVā.ATV.10ab: aprāmr̥śyamānē hi svakarmapratyayē phalē
ŚlōVā.ATV.10cd: na viśēṣō bhavēt kaś cit svaparātmōpabhōgayōḥ ||
ŚlōVā.ATV.11ab: kurvann apy aśubhaṁ karma tēnaivaṁ cintayēn naraḥ
ŚlōVā.ATV.11cd: na smariṣyāmi bhōgē ’ham iti naitad vivarjayēt ||
ŚlōVā.ATV.12ab: tatra nityatvapakṣē ’pi kr̥tanāśākr̥tāgamau
ŚlōVā.ATV.12cd: phalatas tulyarūpau cēd vr̥thā tatpratipādanam ||
ŚlōVā.ATV.13ab: naiṣa dōṣaḥ, na bhōgē hi smr̥tir na upayujyatē
ŚlōVā.ATV.13cd: na pravr̥tir nivr̥ttir vā bhōgakālē smr̥tēr bhavēt ||
ŚlōVā.ATV.14ab: tadaṅgaṁ yaḥ parāmarśas tadastitvaṁ ca mr̥gyatē
ŚlōVā.ATV.14cd: prāk pravr̥ttēs tu sō ’sty ēva viduṣāṁ śāstrataḥ sphuṭaḥ ||
ŚlōVā.ATV.15ab: paścād api ca śāstrajñā vimr̥śanty ēva kē cana
ŚlōVā.ATV.15cd: tēṣām ēvādhikāraś ca mā bhūd aviduṣāṁ tu saḥ ||
ŚlōVā.ATV.16ab: parāmarśaś ca sarvatra nāsti sarvapramāṇakaḥ
ŚlōVā.ATV.16cd: na cānyēnāparāmr̥ṣṭē syād anyasyāpramāṇatā ||
ŚlōVā.ATV.17ab: nāvabudhyēta yas tv ēvaṁ mamāsmāt karmaṇaḥ phalam
ŚlōVā.ATV.17cd: bhaviṣyatīty avidvattvād daivād ēvātra na kriyā ||
ŚlōVā.ATV.18ab: aparāmr̥śyamānē ’pi svāpakālē sukhāśrayē
ŚlōVā.ATV.18cd: sambhōgē mr̥duśayyādau prākpravr̥ttiś ca dr̥śyatē ||
ŚlōVā.ATV.19ab: bhōgakālē ’nusandadhyāt phalaṁ yadi tu kaś cana
ŚlōVā.ATV.19cd: rathādikarmavad yāgē śāstraṁ syād aprakalpakam ||
ŚlōVā.ATV.20ab: tava nityavibhutvābhyām ātmānō niṣkriyā yadi
ŚlōVā.ATV.20cd: sukhaduḥkhāvikāryāś ca kīdr̥śō kartr̥bhōktr̥tā ||
ŚlōVā.ATV.21ab: atha kartr̥tvavēlāyāṁ duḥkhādēś cāpi janmani
ŚlōVā.ATV.21cd: prāgrūpād anyathātvaṁ syān nityatāsya virudhyatē ||
ŚlōVā.ATV.22ab: nānityaśabdavācyatvam ātmanō vinivāryatē
ŚlōVā.ATV.22cd: vikriyāmātravācitvē na hy ucchēdō ’sya tāvatā ||
ŚlōVā.ATV.23ab: syātām atyantanāśē ’sya kr̥tanāśākr̥tāgamau
ŚlōVā.ATV.23cd: na tv avasthāntaraprāptau lōkē bālayuvādivat ||
ŚlōVā.ATV.24ab: avasthāntarabhāvyētat phalaṁ mama śubhāśubham
ŚlōVā.ATV.24cd: iti jñātvānutiṣṭhaṁś ca vijahac cēṣṭatē janaḥ ||
ŚlōVā.ATV.25ab: anavasthāntaraprāptir dr̥śyatē na ca kasya cit
ŚlōVā.ATV.25cd: anucchēdāt tu nānyatvaṁ bhōktur lōkō ’vagacchati ||
ŚlōVā.ATV.26ab: sukhaduḥkhādyavasthāś ca gacchann api narō mama
ŚlōVā.ATV.26cd: caitanyadravyasattādirūpaṁ naiva vimuñcati ||
ŚlōVā.ATV.27ab: duḥkhinaḥ sukhyavasthāyāṁ naśyēyuḥ sarva ēva tē
ŚlōVā.ATV.27cd: duḥkhitvaṁ cānuvartēta vināśē vikriyātmakē ||
ŚlōVā.ATV.28ab: tasmād ubhayahānēna vyāvr̥ttyanugamātmakaḥ
ŚlōVā.ATV.28cd: puruṣō ’bhyupagantavyaḥ kuṇḍalādiṣu svarṇatvat ||
ŚlōVā.ATV.29ab: na ca kartr̥tvabhōktr̥tvē puṁsō ’vasthāsam āśritē
ŚlōVā.ATV.29cd: tēnāvasthāvatas tattvāt karttaivāpnōti tatphalam ||
ŚlōVā.ATV.30ab: na cāvasthāntarōtpādē pūrvātyantaṁ vinaśyati
ŚlōVā.ATV.30cd: uttarānuguṇatvāt tu sāmānyātmani līyatē ||
ŚlōVā.ATV.31ab: svarūpēṇa hy avasthānām anyōnyasya virōdhitā
ŚlōVā.ATV.31cd: aviruddhas tu sarvāsu sāmānyātmā pravartatē ||
ŚlōVā.ATV.32ab: nairātmyavādapakṣē tu pūrvam ēvāvabudhyatē
ŚlōVā.ATV.32cd: madvināśāt phalaṁ nasyānmattō ’nyasyātha vā bhavēt ||
ŚlōVā.ATV.33ab: iti naiva pravr̥ttiḥ syān na ca vēdapramāṇatā
ŚlōVā.ATV.33cd: janmānarē ’bhyupētē ’pi jñānamātrātmavādinām ||
ŚlōVā.ATV.34ab: jñānānāṁ kṣaṇikatvād dhi kartr̥bhōktranyatā bhavēt
ŚlōVā.ATV.34cd: niṣkriyatvāvibhutvābhyāṁ na ca dēhāntarāśritiḥ ||
ŚlōVā.ATV.35ab: kartā ya ēva santānō nanu bhōktā sa ēva naḥ
ŚlōVā.ATV.35cd: vijñānakṣaṇabhēdas tu tvadavasthāntaraiḥ samaḥ ||
ŚlōVā.ATV.36ab: kartr̥tvam ēva duḥsādhaṁ dīrghakālēṣu karmasu
ŚlōVā.ATV.36cd: satsu jñānasahastrēṣu kulakalpōpamaṁ hi tat ||
ŚlōVā.ATV.37ab: vyatiriktō hi santānō yadi nābhyupagamyatē
ŚlōVā.ATV.37cd: santāninām anityatvāt kartā kaś cin na labhyatē ||
ŚlōVā.ATV.38ab: bhōktur atyantabhēdāc ca prasajyētākr̥tāgamaḥ
ŚlōVā.ATV.38cd: kr̥tanāśaṁ tu na brūmaḥ kr̥taṁ naiva hi kēna cit ||
ŚlōVā.ATV.39ab: santānānanyatāyāṁ tu vācōyuktyantarēṇa tē
ŚlōVā.ATV.39cd: tatra cōktam, na cāvastu santānaḥ kartr̥tāṁ vrajēt ||
ŚlōVā.ATV.40ab: santānakṣaṇikatvē ca tad ēva, akṣaṇikas tv atha
ŚlōVā.ATV.40cd: siddhāntahāniḥ, ēvaṁ ca sō ’pi dravyāntaraṁ bhavēt ||
ŚlōVā.ATV.41ab: ēkā cāvyatiriktā ca santānibhyō ’tha santatiḥ
ŚlōVā.ATV.41cd: bhēdābhēdau prasaṅktavyau grāhyagrāhakayōr yathā ||
ŚlōVā.ATV.42ab: tasmād atyantabhēdō vā kathañ cid vāpi bhinnatā
ŚlōVā.ATV.42cd: santānasyēty ayaṁ cātmā syād vaiśēṣikasāṁkhyayōḥ ||
ŚlōVā.ATV.43ab: santānō ’yaṁ sa ēvēti na tv abhēdād vinā bhavēt
ŚlōVā.ATV.43cd: vāyudōpādisantānē vāyutvādir na bhidyatē ||
ŚlōVā.ATV.44ab: jñānatvēnāpy abhinnatvaṁ śūnyavādē nirākr̥tam
ŚlōVā.ATV.44cd: tathaiva karmabhir vēṣṭā phalārthaṁ cittavāsanā ||
ŚlōVā.ATV.45ab: na cātra vāsanākālaṁ kiñ cic cittam avasthitam
ŚlōVā.ATV.45cd: avastutvāc ca santānaḥ karmabhinaiva vāsyatē ||
ŚlōVā.ATV.46ab: tatpāramparyajātē ’pi bhuñjānē karmaṇaḥ phalam
ŚlōVā.ATV.46cd: tādātmyēna vinā spaṣṭau kr̥tanāśākr̥tāgamau ||
ŚlōVā.ATV.47ab: santānāntarajēbhyaś ca yō hētuphalabhāvataḥ
ŚlōVā.ATV.47cd: viśēṣaḥ sō ’pi dussādhaḥ, parihārō na cānayōḥ ||
ŚlōVā.ATV.48ab: tasminn asaty api brūyāḥ parihāraṁ tvam anyathā
ŚlōVā.ATV.48cd: samānapr̥thivīvāsajñānatvādyaviśēṣataḥ ||
ŚlōVā.ATV.49ab: samāna iti nāpy ētadēkatvānugamād vinā
ŚlōVā.ATV.49cd: tēna yaccittajaṁ tasya santāna iti vō mr̥ṣā ||
ŚlōVā.ATV.50ab: na hi yacchabdatacchabdau vartētē bhinnavastuni
ŚlōVā.ATV.50cd: tēnaikātmakataiṣṭavyā tatsantānātmavādibhiḥ ||
ŚlōVā.ATV.51ab: nanv anyatvaṁ vidantō ’pi putrādiphalasiddhayē
ŚlōVā.ATV.51cd: pravartantē yathā tadvajjñānasantāninō ’pi nah ||
ŚlōVā.ATV.52ab: anyatvē ca samānē ’pi yathā vaṁśāntarōdbhavāḥ
ŚlōVā.ATV.52cd: na labhantē phalaṁ tadvat santānāntarajāḥ kṣaṇāḥ ||
ŚlōVā.ATV.53ab: na tāvad buddhir atraivam, api cātmaphalēcchayā
ŚlōVā.ATV.53cd: putrādibharaṇē vr̥ttiḥ syāt tad apy atra nāsti tē ||
ŚlōVā.ATV.54ab: phalāntaram anuddiśya na ca putrādi bibhrati
ŚlōVā.ATV.54cd: vinaṣṭasya tu nātmīyasantānabharaṇāt phalam ||
ŚlōVā.ATV.55ab: yas tv anēnaiva mārgēṇa phalāntaram apīcchati
ŚlōVā.ATV.55cd: svasantānyantarair bhōgyaṁ tatsantānāny upakārakam ||
ŚlōVā.ATV.56ab: anavasthēdr̥śī tasya svōpabhōgād r̥tē bhavēt
ŚlōVā.ATV.56cd: naiva hy anyō ’pi santānī kaś cit tasyātmavanmataḥ ||
ŚlōVā.ATV.57ab: yāvad yāvac ca dūrasthē santānini phalaṁ bhavēt
ŚlōVā.ATV.57cd: tāvat tāvac ca tannaśyēt sutarāṁ viprakarṣataḥ ||
ŚlōVā.ATV.58ab: bharaṇaṁ yadapatyānāṁ tiryagādiṣu dr̥śyatē
ŚlōVā.ATV.58cd: ajñānaṁ śaraṇaṁ tatra prājñānāṁ tu na yujyatē ||
ŚlōVā.ATV.59ab: dēhāntarē ca buddhīnāṁ sañcārō nōpapadyatē
ŚlōVā.ATV.59cd: pūrvadēhād bahir bhāvō na ca tāsāṁ pratīyatē ||
ŚlōVā.ATV.60ab: vāyunā prēryamāṇaṁ hi jvālādyanyatra sañcarēt
ŚlōVā.ATV.60cd: buddhēḥ kāraṇadēśāt tu prēraṇaṁ nāsti kēna cit ||
ŚlōVā.ATV.61ab: amūrtatvāt svayaṁ nāsāvutplutyā’’nyatra gacchati
ŚlōVā.ATV.61cd: jīvaddēhē ’pi tēnāsyā gamanaṁ nōpapadyatē ||
ŚlōVā.ATV.62ab: antarābhavadēhas tu niṣiddhō vindhyavāsinā
ŚlōVā.ATV.62cd: tadastitvē pramāṇaṁ hi na kiñ cid avagamyatē ||
ŚlōVā.ATV.63ab: sahasā jāyatē tac ca sahasaiva vinaśyati
ŚlōVā.ATV.63cd: sūkṣmarūpādiyuktaṁ cēty utprēkṣāmātram ēva tat ||
ŚlōVā.ATV.64ab: saty api jñānasañcāras tatra syān niṣpramāṇakaḥ
ŚlōVā.ATV.64cd: tēna cānyaśarīrēṣu punarnikṣēpakalpanā ||
ŚlōVā.ATV.65ab: kalalādiṣu vijñānam astīty ētac ca sāhasam
ŚlōVā.ATV.65cd: asañjātēndriyatvād dhi na tatrārthō ’vagamyatē ||
ŚlōVā.ATV.66ab: na cārthāvagatēr anyad rūpaṁ jñānasya yujyatē
ŚlōVā.ATV.66cd: mūrcchādāv api tēnāsya sadbhāvō nōpapadyatē ||
ŚlōVā.ATV.67ab: na cāpi śaktirūpēṇa tadā dhīr avatiṣṭhatē
ŚlōVā.ATV.67cd: nirāśrayatvāc chaktīnāṁ sthitir na hy avakalpatē ||
ŚlōVā.ATV.68ab: yadi bhūtēndriyādhārā jñānaśaktir bhavēt tataḥ
ŚlōVā.ATV.68cd: tac caitanyaṁ prasajyēta na ca janmāntaraṁ bhavēt ||
ŚlōVā.ATV.69ab: pariṇāmavivēkādyaiḥ śaktyabhivyaktyanugrahāt
ŚlōVā.ATV.69cd: tēbhya ēva bhavēd buddhir na buddhyantarapūrvikā ||
ŚlōVā.ATV.70ab: tathaivōttarakālē ’pi pūrvabuddhēr yad ucyatē
ŚlōVā.ATV.70cd: buddhyantaraprasūtatvaṁ dr̥ṣṭāntō ’tra na vidyatē ||
ŚlōVā.ATV.71ab: athādhāravinirmuktā śaktiḥ syāt kalalādiṣu
ŚlōVā.ATV.71cd: paścād vijñānasiddhyartham ātmā śaktyabhidhō bhavēt ||
ŚlōVā.ATV.72ab: śaktyādhāraprak.lptau vā nātmanō ’nyaḥ prakalpyatē
ŚlōVā.ATV.72cd: jvālābudbudavad vr̥ttir na cādhārād dhiyām ||
ŚlōVā.ATV.73ab: jñānaśaktisvabhāvō ’tō nityaḥ sarvagataḥ pumān
ŚlōVā.ATV.73cd: dēhāntarakṣamaḥ kalpyaḥ sō ’gacchann ēva yōkṣyatē ||
ŚlōVā.ATV.74ab: yajamānatvam apy ātmā sakriyatvāt prapadyatē
ŚlōVā.ATV.74cd: na parispanda ēvaikaḥ kriyā naḥ kaṇabhōjivat ||
ŚlōVā.ATV.75ab: na ca svasamavētaiva kartr̥bhiḥ kriyatē kriyā
ŚlōVā.ATV.75cd: kriyā dhātvarthamātraṁ syād anyādhārē ’pi kartr̥tā ||
ŚlōVā.ATV.76ab: sattājñānādirūpāṇāṁ kartā tāvat svayaṁ pumān
ŚlōVā.ATV.76cd: yō ’pi bhūtaparispandas tatrādhiṣṭānatō bhavēt ||
ŚlōVā.ATV.77ab: taduddēśapravr̥ttēś ca yā yā dēhēndriyaiḥ kriyā
ŚlōVā.ATV.77cd: kriyatē puruṣēṇaiva sā sā sarvā kr̥tōcyatē ||
ŚlōVā.ATV.78ab: naiva hy ēṣāṁ pravr̥ttiḥ syāt puruṣēṇāparigrahē
ŚlōVā.ATV.78cd: asvātantryād atō naiṣāṁ parispandē ’pi kartr̥tā ||
ŚlōVā.ATV.79ab: tatkarmōpārjitaiś cētaiḥ kriyamāṇēṣu karmasu
ŚlōVā.ATV.79cd: kartr̥tā yajamānānām r̥tvikparaśukarmavat ||
ŚlōVā.ATV.80ab: yathā parikrayāmnānād r̥tvigdvārā kriyēṣyatē
ŚlōVā.ATV.80cd: gamanādividhēs tadvad bhūtadvāratvam āśritam ||
ŚlōVā.ATV.81ab: krayō yathātmanō nāsti gamanādi tathaiva hi
ŚlōVā.ATV.81cd: vidhīyatē ca tēnātra paradvārāsya kartr̥tā ||
ŚlōVā.ATV.82ab: yathā vā dēvadattasya cchēdanē kāṣṭhasaṁśritē
ŚlōVā.ATV.82cd: kartr̥tvam ēvaṁ puṁsaḥ syāc charīragamanādiṣu ||
ŚlōVā.ATV.83ab: vyāpārāntaratas tatra kartr̥tvaṁ cēd ihāpi naḥ
ŚlōVā.ATV.83cd: saṅkalpasattvavattvābhyāṁ pumāniṣṭaḥ prayōjakaḥ ||
ŚlōVā.ATV.84ab: sādhāraṇyēna kartr̥tvaṁ sattvavattvēna karmasu
ŚlōVā.ATV.84cd: saṅkalpanaiḥ punar bhēdāt pratikarmāsya kartr̥tā ||
ŚlōVā.ATV.85ab: na ca sarvatra tulyatvaṁ syāt prayōjakakarmaṇām
ŚlōVā.ATV.85cd: calanēna hy asiṁ yōddhā prayuṅktē cchēdanaṁ prati ||
ŚlōVā.ATV.86ab: sēnāpatis tu vācaiva bhr̥tyānāṁ viniyōjakaḥ
ŚlōVā.ATV.86cd: rājā sannidhimātrēṇa viniyuṅktē kadā cana ||
ŚlōVā.ATV.87ab: tasmād acalatō ’pi syāc calanē kartr̥tātmanaḥ
ŚlōVā.ATV.87cd: yathaivābhidyamānasya dēvadattasya bhēttr̥tā ||
ŚlōVā.ATV.88ab: karmāntarair yadādānaṁ svavyāpāraḥ sa ēva vā
ŚlōVā.ATV.88cd: bhūtakriyāsu puṁsaḥ syāt, tāni bhūtāntaraiḥ punaḥ ||
ŚlōVā.ATV.89ab: tāni bhūtāntarēbhyaś cēty ēvamādir na vidyatē
ŚlōVā.ATV.89cd: karmakṣayāt tv anātmīyaiḥ kr̥taṁ karma na limpati ||
ŚlōVā.ATV.90ab: anvārambhaṇamānādāv audumbaryādivarttini
ŚlōVā.ATV.90cd: svarūpāsambhavād yaṣṭuḥ śarīrēṇaiva kartr̥tā ||
ŚlōVā.ATV.91ab: tasmād yathākr̥tau śāstraṁ pravr̥ttaṁ vyaktim āśrayēt
ŚlōVā.ATV.91cd: tathā puṁsi pravr̥ttasya bhūtēndriyasamāśrayaḥ ||
ŚlōVā.ATV.92ab: parair abhigatān pūrvam ātmahētun nirasyati
ŚlōVā.ATV.92cd: nēty ētāvad avacchēdyam, vidharmāṇa imē yataḥ ||
ŚlōVā.ATV.93ab: athāvasthāntaraṁ tatra tathā mr̥tyur apīṣyatām ||
ŚlōVā.ATV.94ab: ētāvan iha bhēdaḥ syāc charīrē dr̥ḍha ēva yā
ŚlōVā.ATV.94cd: prāṇādyapagatis tatra nimittaṁ na pratīyatē ||
ŚlōVā.ATV.95ab: guṇō dravyavināśād vā vināśam upagacchati
ŚlōVā.ATV.95cd: guṇāntarōpapātād vā tasmād utkr̥tya nāśyatē ||
ŚlōVā.ATV.96ab: na tāvat tad dvayaṁ mr̥tyau sarvasyaivōpalabhyatē
ŚlōVā.ATV.96cd: avinaṣṭaśarīrasya prāṇādiś cāpagacchati ||
ŚlōVā.ATV.97ab: tasmān na dēhadharmatvaṁ prāṇādēr iti gamyatē
ŚlōVā.ATV.97cd: tasmin dr̥ṣṭē ’py asadbhāvāt sragvilēpanagandhavat ||
ŚlōVā.ATV.98ab: bahirvr̥ttitvam apy asti prāṇādēr iti gamyatē
ŚlōVā.ATV.98cd: parēndriyaiḥ, sukhādis tu nāntaratvāt pratīyatē ||
ŚlōVā.ATV.99ab: prahr̥ṣṭavadanatvādiliṅgagamyaṁ sadaiva hi
ŚlōVā.ATV.99cd: antaḥsthitēr na dr̥ṣṭiś cēt, pāṭitē ’py anupagrahāt ||
ŚlōVā.ATV.100ab: antaḥśarīrē rūpādi pāṭitasyōpalabhyatē
ŚlōVā.ATV.100cd: na sukhādiḥ, agō ’syāsau na manōbuddhivad guṇaḥ ||
ŚlōVā.ATV.101ab: guṇatvād āśritatvaṁ hi sukhādēḥ syād rasādivat
ŚlōVā.ATV.101cd: ya āśritaḥ sa ātmā, iti bruvāṇasyaitaduttaram ||
ŚlōVā.ATV.102ab: puṇānāṁ paratantratvāt guṇavān anumīyatē
ŚlōVā.ATV.102cd: siddhē guṇatvē tat tv asmān pratyasiddhaṁ sukhādiṣu ||
ŚlōVā.ATV.103ab: bhēdēna kim upanyastā tulyanyāyēcchayā smr̥tiḥ
ŚlōVā.ATV.103cd: ubhayaṁ na hy adr̥ṣṭē ’rthē vāsanātaś ca siddhyati ||
ŚlōVā.ATV.104ab: upalabdhimanāśritya smr̥tyaivēcchōpajāyatē
ŚlōVā.ATV.104cd: upalabdhisamānō ’syāḥ kartā naikāntatō bhavēt ||
ŚlōVā.ATV.105ab: upalabdhyanusārēṇa smr̥tyātmā punar iṣyatē
ŚlōVā.ATV.105cd: samānas tēna kartāsti tadarthaṁ punar ucyatē ||
ŚlōVā.ATV.106ab: tatrāpi tu samānāyāṁ santatau vāsanā yataḥ
ŚlōVā.ATV.106cd: tasmāt saty api bhinnatvē smaraṇaṁ vyavatiṣṭatē ||
ŚlōVā.ATV.107ab: hētuṣv ēvaṁ parōktēṣu pratiṣiddhēṣu samprati
ŚlōVā.ATV.107cd: ahampratyayavijñēyaḥ svayamātmōpapādyatē ||
ŚlōVā.ATV.108ab: ahaṁ yāmīty ahaṁśabdaḥ śarīrārthaḥ prayujyatē
ŚlōVā.ATV.108cd: gantr̥tvāt tasya, na hy ātmā gamanaṁ pratipadyatē ||
ŚlōVā.ATV.109ab: smaraṇapratyabhijñānē bhavētāṁ vāsanāvaśāt
ŚlōVā.ATV.109cd: anyārthaviṣayē, jñātuḥ pratyabhijñā tu durlabhā ||
ŚlōVā.ATV.110ab: ahaṁ vēdmīty ahaṁ buddhir jñātāram adhigacchati
ŚlōVā.ATV.110cd: tatra syād jñātr̥vijñānaṁ tadādhārō ’tha vā pumān ||
ŚlōVā.ATV.111ab: kr̥taṁ bhūtēndriyāṇāṁ ca caitanyapratiṣēdhanam
ŚlōVā.ATV.111cd: samastavyastasaṅghātavivēkapariṇāminām ||
ŚlōVā.ATV.112ab: sāṅkhyādibhiḥ aśuddhatvāt saṅghātāt sannivēśataḥ
ŚlōVā.ATV.112cd: mr̥tavac ca śarīratvād bhūtatvād bāhyabhūtavat ||
ŚlōVā.ATV.113ab: cētanatvē hi sarvēṣāṁ na sambandhaḥ parasparam
ŚlōVā.ATV.113cd: samatvāt, ēkacaitanyē ’nyasyāṅgatvaṁ virudhyatē ||
ŚlōVā.ATV.114ab: saṅghātasannivēśau ca na staḥ pārārthyavarjitau
ŚlōVā.ATV.114cd: bhōktā ca cētanaḥ kaś cid astīty atrāviruddhatā ||
ŚlōVā.ATV.115ab: yadi syād jñānamātraṁ ca kṣaṇikaṁ jñātr̥ tatra vaḥ
ŚlōVā.ATV.115cd: na bhavēt pratyabhijñānaṁ pūrvajñātari samprati ||
ŚlōVā.ATV.116ab: jñātavān aham ēvēdaṁ purēdānīṁ ca vēdmy aham
ŚlōVā.ATV.116cd: tasya jñānakṣaṇaḥ kō nu viṣayaḥ parikalpyatām ||
ŚlōVā.ATV.117ab: pūrvavr̥ttē hi viṣayē jñātavān iti sambhavēt
ŚlōVā.ATV.117cd: jānāmīti na satyaṁ syān nēdānīṁ vētty asau tataḥ ||
ŚlōVā.ATV.118ab: yadīdānīntanō grāhyō jānāmīty upapadyatē
ŚlōVā.ATV.118cd: jñātavān ity adō ’satyaṁ naivājñāsīdayaṁ yataḥ ||
ŚlōVā.ATV.119ab: ubhayagrāhyatāṁ tu dvayam apy anr̥taṁ bhavēt
ŚlōVā.ATV.119cd: na hy ētau jñātavantau vā jānītō vādhunā punaḥ ||
ŚlōVā.ATV.120ab: santānō na ca tadgrāhyō dvairūpyasyāsambhavāt
ŚlōVā.ATV.120cd: jñātavān na hy asau pūrvam avastutvān na vādhunā ||
ŚlōVā.ATV.121ab: sāmānyaṁ na ca kiñ cit tē jñātr̥ pūrvāparakṣaṇē
ŚlōVā.ATV.121cd: sādr̥śyāt pratyabhijñā cēn na syād asadr̥śēṣu sā ||
ŚlōVā.ATV.122ab: gām ahaṁ jñātavān pūrvam aśvaṁ jānāmy ahaṁ punaḥ
ŚlōVā.ATV.122cd: atha jñātr̥tvasāmānyaṁ tat syād dēhāntarēṣv api ||
ŚlōVā.ATV.123ab: tatra sarvēṇa vijñātē bhavēd aham iti smr̥tiḥ
ŚlōVā.ATV.123cd: ēkasantānajē cāpi sa iti syāt kṣaṇē matiḥ ||
ŚlōVā.ATV.124ab: yathā dēhāntarajñānē ghaṭādau vā bahiḥ sthitē
ŚlōVā.ATV.124cd: jñātari pratyabhijñāṁ ca vāsanā kartum arhati ||
ŚlōVā.ATV.125ab: nātasmin sa iti jñānaṁ na hy asau bhrāntikāraṇam
ŚlōVā.ATV.125cd: na cāhampratyayō bhrāntir iṣṭō bādhakavarjanāt ||
ŚlōVā.ATV.126ab: jñātur anyaś ca viṣayas tasya na syāt svabhāvataḥ
ŚlōVā.ATV.126cd: ahaṁ pratyayavijñēyō jñātā naḥ sarvadaiva hi ||
ŚlōVā.ATV.127ab: guruḥ sthūlaḥ kr̥śō vāham iti dēhē ’pi yā matiḥ
ŚlōVā.ATV.127cd: bhrāntiḥ sā bhēdarūpaṁ hi guru mē tad itīṣyatē ||
ŚlōVā.ATV.128ab: idaṁ mamēdr̥śaṁ cakṣurmanō mē bhrāntam ity api
ŚlōVā.ATV.128cd: indriyēṣv api bhēdēna vyavahāraś ca dr̥śyatē ||
ŚlōVā.ATV.129ab: ajñātr̥tvasya siddhatvād virōdhād bhēdavaty api
ŚlōVā.ATV.129cd: pratyāsattinimittas tu syād abhēdamatir bhramaḥ ||
ŚlōVā.ATV.130ab: mamātmēti matibhēdavyapadēśēna yātmanaḥ
ŚlōVā.ATV.130cd: tatrāvasthātmanā bhēdaṁ jñānasyāśritya kalpanā ||
ŚlōVā.ATV.131ab: mamētyētasya mukhyārthō nātmanō ’nyaḥ pratīyatē
ŚlōVā.ATV.131cd: tēnāsau bhēdahētuḥ syād, bhēdaś ca jñānahētukaḥ ||
ŚlōVā.ATV.132ab: yē cēhājñātanānātvās tēṣāṁ dēhēṣv ahaṁ matiḥ
ŚlōVā.ATV.132cd: tatrāpy ātmābhimānēnēty ahambuddhir dhruvātmani ||
ŚlōVā.ATV.133ab: yē tu vijñātanānātvās tē dēhēṣv anahaṁkr̥tāḥ
ŚlōVā.ATV.133cd: jānāmy aham itīdaṁ tu jñānaṁ naiva nivarttatē ||
ŚlōVā.ATV.134ab: tannivr̥ttau na tēṣāṁ syād dhyānaṁ śiṣyōpadēśanē
ŚlōVā.ATV.134cd: pravr̥ttir dr̥śyatē sā ca, tēnātmā taiḥ pratīyatē ||
ŚlōVā.ATV.135ab: śāstrādavardhavijñātē yady ahaṁ jñātavān iti
ŚlōVā.ATV.135cd: nāvagacchēt tataḥ sarvaḥ pravartētāditaḥ punaḥ ||
ŚlōVā.ATV.136ab: tēnāsmāt pratyabhijñānāt sarvalōkāvadhāritāt
ŚlōVā.ATV.136cd: nairātmyavādabādhaḥ syāt, ētē ca pratihētavaḥ ||
ŚlōVā.ATV.137ab: hyastanāhammatigrāhyō jñātādyāpy anuvarttatē
ŚlōVā.ATV.137cd: ahaṁpratyayagamyatvād idānīntabōddhr̥vat ||
ŚlōVā.ATV.138ab: ēṣa vā hyō bhavēj jñātā jñātr̥tvāt tat ēva vā
ŚlōVā.ATV.138cd: hyastanajñātr̥vat, tēṣāṁ pratyayānāṁ ca sādhyatā ||
ŚlōVā.ATV.139ab: ēkasantānasambandhijñātrahampratyayatvataḥ
ŚlōVā.ATV.139cd: hyastanādyatanāḥ sarvē tulyārthaś caikabuddhivat ||
ŚlōVā.ATV.140ab: vēdādēvātmanāstitvaṁ yō nāma pratipadyatē
ŚlōVā.ATV.140cd: virōdhaṁ vātmanā brūyāt taṁ prati brāhmaṇābhidhā ||
ŚlōVā.ATV.141ab: anyathānupapattēś ca vidhinātmanyapēkṣitē
ŚlōVā.ATV.141cd: astitvadyōtanād ētair arthākṣiptasamarthanam ||
ŚlōVā.ATV.142ab: śāntāyāṁ vācyaśaktāyām ātmā kēna prakāśyatē
ŚlōVā.ATV.142cd: ātmanaiva prakāśyō ’yam ātmā jyōtir itīritam ||
ŚlōVā.ATV.143ab: agrāhya iti sāmānyāt sarvēṇēti pratīyatē
ŚlōVā.ATV.143cd: ātmajyōtiṣṭvavacanāt parair ity avatiṣṭhatē ||
ŚlōVā.ATV.144ab: arthād ēvārthabuddhir yā sā śuddhaivōpamōcyatē
ŚlōVā.ATV.144cd: sādr̥śyabōdhanaṁ śabdair upamānāgamau punaḥ ||
ŚlōVā.ATV.145ab: ātmajñānāvinābhūtadr̥ṣṭacēṣṭānirūpaṇāt
ŚlōVā.ATV.145cd: parēṣām ātmavijñānam anumānād udāhr̥tam ||
ŚlōVā.ATV.146ab: sadasannāśyanāśātmaparikīrtanam ūḍhayā
ŚlōVā.ATV.146cd: cōditaḥ pūrvapakṣō ’yam iti siddhāntam abravīt ||
ŚlōVā.ATV.147ab: avināśī svarūpēṇa puruṣō yā tu nāśitā
ŚlōVā.ATV.147cd: mātrāṇāṁ sā’’dhikārāṇām, bhūtādīnām asaṁjñitā ||
ŚlōVā.ATV.148ab: ity āha nāsti kyanirākariṣṇur ātmāstitāṁ bhāṣyakr̥datra yuktyā
ŚlōVā.ATV.148cd: dr̥ḍhatvam ētadviṣayaś ca bōdhaḥ prayāti vēdāntaniṣēvaṇēna ||


---------------------------------------------------------------------
[śabdanityatādhikaraṇa (SNA)]

ŚlōVā.SNA.1ab: yady anityatvapakṣē ’pi śabdād arthō ’vagamyatē
ŚlōVā.SNA.1cd: anādir vyavahāraś ca nityatvaṁ kiṁ nu sādhyatē ||
ŚlōVā.SNA.2ab: satyam icchanti tē ’py ēvaṁ nyāyas tatra parīkṣyatē
ŚlōVā.SNA.2cd: na parābhyupagatyaiva prāmāṇyam avatiṣṭhatē ||
ŚlōVā.SNA.3ab: yadā hi kṣaṇikaḥ śabdō na śaktō ’rthāvadhāraṇē
ŚlōVā.SNA.3cd: yuktyāvadhāryatē tatra nirmalā vēdadhīr bhavēt ||
ŚlōVā.SNA.4ab: nirmūlair api vijñānair dr̥ṣṭārthēṣu bhavēd gatiḥ
ŚlōVā.SNA.4cd: śrutimātrāśrayatvāt tu dharmō dauḥsthityam āśritaḥ ||
ŚlōVā.SNA.5ab: anādivyavahāratvam ādimad vastusaṁśrayam
ŚlōVā.SNA.5cd: pratyākhyēyam, ghaṭatvādijātau vyaktibhramō hi saḥ ||
ŚlōVā.SNA.6ab: sthitē kūṭasthanityatvē vyavahārasya nityatā
ŚlōVā.SNA.6cd: kūṭasthēna vinaitēna na tasyālambanaṁ bhavēt ||
ŚlōVā.SNA.7ab: prasiddhatvād r̥tē sarvō vyavahārō hi nēṣyatē
ŚlōVā.SNA.7cd: tasmād vēdapramāṇārthaṁ nityatvam iha sādhyatē ||
ŚlōVā.SNA.8ab: parasparāvinābhāvād anityakr̥takatvayōḥ
ŚlōVā.SNA.8cd: kāraṇaṁ dvayasiddhyarthaṁ kiñ cit kasya cid ucyatē ||
ŚlōVā.SNA.9ab: nānādēśāvagamyatvād yugapat tulyabuddhibhiḥ
ŚlōVā.SNA.9cd: asmābhiḥ, kr̥takaḥ śabdō bhavēd akṣaralēkhyavat ||
ŚlōVā.SNA.10ab: yaugapadyōpalambhād vā bhēdō bhēdāc ca kāryatā
ŚlōVā.SNA.10cd: avibhutvē hi yugapannaikō nānāvagamyatē ||
ŚlōVā.SNA.11ab: kārtyēna cāvagamyatvād ēkadēśē ghaṭādivat
ŚlōVā.SNA.11cd: śabdasyāvibhūtā tasmād anyatāsya mukhāntarē ||
ŚlōVā.SNA.12ab: ēkaḥ sann ēkadēśasthō yadaikēna prayujyatē
ŚlōVā.SNA.12cd: tadā vaktrantarē na syād ēkavaktr̥mukhādivat ||
ŚlōVā.SNA.13ab: kāryatvē syāt kriyābhēdāt phalabhēdaḥ pratikriyam
ŚlōVā.SNA.13cd: tēnaikabuddhiḥ sādr̥śyāt sphuṭē ’nyatvē ’vakalpatē ||
ŚlōVā.SNA.14ab: nityatvē tv ēkabuddhēḥ syān na kiñ cid bhrāntikāraṇam
ŚlōVā.SNA.14cd: kāmaṁ dēśā iti nyāyāt tac caikatvaṁ viruddhyatē ||
ŚlōVā.SNA.15ab: na ca vyañjakabhēdēna dēśabhēdōpalambhanam
ŚlōVā.SNA.15cd: pradīpair bhinnadēśasthair na bhinnō vyajyatē ghaṭaḥ ||
ŚlōVā.SNA.16ab: vyōmānavayavaṁ caiṣāṁ dhvanīnām āśrayō matam
ŚlōVā.SNA.16cd: savyaṅgyānām ataḥ sarvair vyaktir ēkatra tē bhavēt ||
ŚlōVā.SNA.17ab: vastvantaravikāryatvāt smr̥tisādr̥śyasādhitāt
ŚlōVā.SNA.17cd: ikārādēr anityatvaṁ dadhikṣīraguḍādivat ||
ŚlōVā.SNA.18ab: hētuvr̥ddhyanusāritvāt kāryatāsya ghaṭādivat
ŚlōVā.SNA.18cd: na hi dīpasahasrē ’pi vyañjakē varddhatē ghaṭaḥ ||
ŚlōVā.SNA.19ab: anaikāntikatā tāvaddhētūnām iha kathyatē
ŚlōVā.SNA.19cd: prayatnānantarā dr̥ṣṭir nityē ’pi na viruddhyatē ||
ŚlōVā.SNA.20ab: tasmāt tatraiva dr̥ṣṭatvād anyatrādr̥ṣṭakalpanā
ŚlōVā.SNA.20cd: prāgūrdhvānupalabdhō cēd dhētutvēna vivakṣitē ||
ŚlōVā.SNA.21ab: jātyaulūkyasya, sāṁkhyasya caitanyēnātmavartinā
ŚlōVā.SNA.21cd: śākyasyāpi tv anaikāntaḥ kṣaṇikavyatirēkibhiḥ ||
ŚlōVā.SNA.22ab: pratisaṁkhyāpratisaṁkhyānirōdhavyōm abhistribhiḥ
ŚlōVā.SNA.22cd: buddhipūrvaṁ vināśē hi pratisaṁkhyānirōdhadhīḥ ||
ŚlōVā.SNA.23ab: abuddhipūrvakas tēṣāṁ nirōdhō ’pratisaṁkhyayā
ŚlōVā.SNA.23cd: tau ca dvāv apy anāśitvād iṣṭāvakr̥takāv api ||
ŚlōVā.SNA.24ab: āhuḥ svabhāvasiddhaṁ hi tē vināśam ahētukam
ŚlōVā.SNA.24cd: hētur yasya vināśō ’pi tasya dr̥ṣṭō ’ṅkurādivat ||
ŚlōVā.SNA.25ab: vināśasya vināśas tu nāsti tasmād akr̥trimaḥ
ŚlōVā.SNA.25cd: bhavati hy agnisambandhāt kāṣṭād aṅgārasantatiḥ ||
ŚlōVā.SNA.26ab: mudgarādihatāc cāpi kapālaṁ jāyattē ghaṭāt
ŚlōVā.SNA.26cd: svābhāvikō vināśas tu jātamātrapratiṣṭitaḥ ||
ŚlōVā.SNA.27ab: sūkṣmaḥ sadr̥śasantānadr̥ttēr anupalakṣitaḥ
ŚlōVā.SNA.27cd: yadā vilakṣaṇō hētuḥ patēt sadr̥śasantatau ||
ŚlōVā.SNA.28ab: vilakṣaṇēna kāryēṇa sthūlō ’bhivyajyatē tadā
ŚlōVā.SNA.28cd: tēnāsadr̥śasantānō hētōḥ sañjāyatē yataḥ ||
ŚlōVā.SNA.29ab: tēnaivākriyamāṇō ’pi nāśō ’bhivyajyatē sphūṭaḥ
ŚlōVā.SNA.29cd: sa mudgaraprahārādiprayatnānantarīyakaḥ ||
ŚlōVā.SNA.30ab: yasmād akr̥takō dr̥ṣṭō, hētuḥ syād vyabhicāryataḥ
ŚlōVā.SNA.30cd: ākāśam api nityaṁ sad yadā bhūmijalāvr̥tam ||
ŚlōVā.SNA.31ab: vyajyatē tadapōhēna svananōtsēcanādibhiḥ
ŚlōVā.SNA.31cd: prayatnānantaraṁ jñānaṁ tadā tatrāpi dr̥śyatē ||
ŚlōVā.SNA.32ab: tēnānaikāntikō hētur yaduktaṁ tatra darśanāt
ŚlōVā.SNA.32cd: atha sthagitam apy ētad asty ēvēty anumīyatē ||
ŚlōVā.SNA.33ab: tirōhitānabhivyaktēḥ śabdabuddhiprabandhavat
ŚlōVā.SNA.33cd: śabdasyaivānavasthānād iti hētuṁ vadēd yadi ||
ŚlōVā.SNA.34ab: asthānād ity ayaṁ hētus tadānaikāntikō bhavēt
ŚlōVā.SNA.34cd: ākāśadhīprabandhō hi tadā tasmin na tiṣṭati ||
ŚlōVā.SNA.35ab: tirōhitānabhivyaktēḥ śabdabuddhiprabandhavat
ŚlōVā.SNA.35cd: śabdasyaivānavasthanād iti hētuṁ vadēd yadi ||
ŚlōVā.SNA.36ab: asiddha ēva vaktavyas tatō ’bhivyaktivādinā
ŚlōVā.SNA.36cd: tadvyāpārakr̥tatvē ’pi vyaṅgyair mūlōdakādibhiḥ ||
ŚlōVā.SNA.37ab: kutakatvē ’pī tēṣāṁ hi nōtpattiḥ khananādinā
ŚlōVā.SNA.37cd: na cāccāraṇatō ’nyāsti śabdasyōtpādikā kriyā ||
ŚlōVā.SNA.38ab: nibandharyasatīty ēvaṁ viśiṣṭē ’pi, tathaiva naḥ
ŚlōVā.SNA.38cd: abandhāḥ syur yaditēṣām abōdhō hētvabhāvataḥ ||
ŚlōVā.SNA.39ab: vyañjakābhāvataḥ śabdē ’py abōdhō badhirādivat
ŚlōVā.SNA.39cd: tasyaiva vā nibandhr̥tvē bhavēd dhētōr asiddhatā ||
ŚlōVā.SNA.40ab: atha pūrvāparāsattvaṁ hitus tatrāpy asiddhatā
ŚlōVā.SNA.40cd: sann ēva sādhānābhāvāc chabdō naivōpalabhyatē ||
ŚlōVā.SNA.41ab: kṣaṇikaṁ sādhanaṁ cāsya buddhir apy anuvartatē
ŚlōVā.SNA.41cd: mēghāndhakāraśarvaryā vidyujjanitadr̥ṣṭivat ||
ŚlōVā.SNA.42ab: yathā ghaṭādēr dīpādir abhivyañjaka iṣyatē
ŚlōVā.SNA.42cd: cakṣuṣō'nugrahād ēvaṁ dhvaniḥ syāc chrītrasaṁskr̥tēḥ ||
ŚlōVā.SNA.43ab: na ca paryanuyōgō ’tra kēnākārēṇa saṁskr̥tiḥ
ŚlōVā.SNA.43cd: utpattāv api tulyatvāc chaktis tatrāpy atīndriyā ||
ŚlōVā.SNA.44ab: nityaṁ kāryānumēyā ca śaktiḥ kim anuyujyatē
ŚlōVā.SNA.44cd: tadbhāvabhāvitāmātraṁ pramāṇaṁ tatra gamyatē ||
ŚlōVā.SNA.45ab: atō ’tīndriyayaivētē śaktyā śaktim atīndriyām
ŚlōVā.SNA.45cd: indriyasyādadhānāḥ syuḥ śabdābhivyaktihētavaḥ ||
ŚlōVā.SNA.46ab: vyñjakō nānyajātiś cēt, śrōtraṁ śabdsya tē katham
ŚlōVā.SNA.46cd: pārthivānāṁ ghaṭādīnāṁ pradōpādiś ca taijasaḥ ||
ŚlōVā.SNA.47ab: ātmādisamprayōgē ca kāryaiḥ syāt tulyajātitā
ŚlōVā.SNA.47cd: jātir yā kā cid iṣṭā cēt sā nō ’trāpi bhaviṣyati ||
ŚlōVā.SNA.48ab: upalabdhinimittāc ca nānyad vyañjakam ucyatē
ŚlōVā.SNA.48cd: tasmād yathōpalabdhatvāt sa jātivyañjakō bhavēt ||
ŚlōVā.SNA.49ab: tathā tadavinābhāvād vijātīyō bhaviṣyati
ŚlōVā.SNA.49cd: vāyavīyānabhijñatvāt tālvādisthābhimānataḥ ||
ŚlōVā.SNA.50ab: anabhivyañjakatvārtham āhōparatayōr api
ŚlōVā.SNA.50cd: vāyavīradhiyaivōktaṁ na nūnam iti cōttaram ||
ŚlōVā.SNA.51ab: abhighātavacas taḥ prāgēvaṁ gūḍhadhiyāvubhau
ŚlōVā.SNA.51cd: yadi śabdam itīhāpi trēdhābhivyaktisambhavaḥ ||
ŚlōVā.SNA.52ab: sā hi syāc chabdasaṁskārādindriyasyōbhayasya vā
ŚlōVā.SNA.52cd: tatra sarvaiḥ pratīyēta śabdaḥ saṁskriyatē yadi ||
ŚlōVā.SNA.53ab: nirbhāgasya vibhōr na syād ēkadēśē hi saṁskriyā
ŚlōVā.SNA.53cd: na cāsyādhārabhēdēna saṁskāraniyamō bhavēt ||
ŚlōVā.SNA.54ab: yataḥ śabdō nirādhārō vyōmātmādivad ēva ca
ŚlōVā.SNA.54cd: athāpy ākāśam ādhāras tatrānavayavē ’sati ||
ŚlōVā.SNA.55ab: na syāt pradēśasaṁskāraḥ, kr̥tsnaśabdamatēr api
ŚlōVā.SNA.55cd: na hi sāmastyarūpēṇa yāvad vyōma vyavasthitaḥ ||
ŚlōVā.SNA.56ab: śaktyatē sakalō bōddhum ēkadēśēna saṁskr̥taḥ
ŚlōVā.SNA.56cd: ākāśaśrōtrapakṣē ca vibhutvāt prāptitulyatā ||
ŚlōVā.SNA.57ab: dūrabhāvē ’pi śabdānām iti jñānaṁ prasajyatē
ŚlōVā.SNA.57cd: śrōtrasya caivam ēkatvaṁ sarvaprāṇabhr̥tāṁ bhavēt ||
ŚlōVā.SNA.58ab: tēnaikaśrutivēlāyāṁ śr̥ṇuyuḥ sarva ēva tē
ŚlōVā.SNA.58cd: tasyānavayavatvāc ca na dharmādharmasaṁskr̥taḥ ||
ŚlōVā.SNA.59ab: nabhōdēśō bhavēc chrōtraṁ vyavasthādvayasiddhayatē
ŚlōVā.SNA.59cd: vaiśēṣikādisiddhāntēṣv ēvaṁ tāvat prasajyatē ||
ŚlōVā.SNA.60ab: kāpilē ’pi vibhutvēna śrōtrādēr iyam ēva dik
ŚlōVā.SNA.60cd: sakr̥c ca saṁskr̥taṁ śrōtraṁ sarvaśabdān prabōdhayēt ||
ŚlōVā.SNA.61ab: ghaṭāyōnmīlitaṁ cakṣuḥ paṭaṁ na hi na budhyatē
ŚlōVā.SNA.61cd: ētad ēva prasaṅktavyaṁ viṣayasyāpi saṁskr̥tau ||
ŚlōVā.SNA.62ab: samānadēśavartitvāt saṁskārō ’py aviśēṣataḥ
ŚlōVā.SNA.62cd: sthiravāyvapanītyā ca saṁskārō ’sya bhavan bhavēt ||
ŚlōVā.SNA.63ab: dr̥ṣṭaṁ vāvaraṇāpāyē taddēśānyōpalambhanam
ŚlōVā.SNA.63cd: saṁskr̥tāsaṁskr̥tatvē ca śabdaikatvē na siddhyataḥ ||
ŚlōVā.SNA.64ab: ēkāvasthābhyupētō vā sarvair jñāyēta vā na vā
ŚlōVā.SNA.64cd: pratyēkābhihitā dōṣāḥ syur dvayōr api saṁskr̥tau ||
ŚlōVā.SNA.65ab: tēna prādēśikaṁ jñānaṁ na kr̥tatvād vinā bhavēd
ŚlōVā.SNA.65cd: uttaraṁ śrōtrasaṁskārād bhāṣyakārēṇa varṇitam ||
ŚlōVā.SNA.66ab: tadbhēdāt śrutibhēdaś ca pratiśrōtr̥ vyavasthitaḥ
ŚlōVā.SNA.66cd: nāvaśyaṁ śrōtram ākāśam asmābhiś cābhyupēyatē ||
ŚlōVā.SNA.67ab: na cānavayavaṁ vyōma jainasāṁkhyaniṣēdhataḥ
ŚlōVā.SNA.67cd: tēnākāśaikadēśō vā yad vā vastvantaraṁ bhavēt ||
ŚlōVā.SNA.68ab: kāryārthāpattigamyaṁ na ḥ śrōtraṁ pratinaraṁ sthiram
ŚlōVā.SNA.68cd: yady api vyāpi caikaṁ ca tathāpi dhvanisaṁskr̥tiḥ ||
ŚlōVā.SNA.69ab: adhiṣṭhānēṣu sā yasya tacchabdaṁ pratipatsyatē
ŚlōVā.SNA.69cd: athāpīndriyasaṁskāraḥ sō ’py adhiṣṭhānadēśataḥ ||
ŚlōVā.SNA.70ab: śabdaṁ na śrōṣyati śrōtraṁ tēnāsaṁskr̥taśaṣkuli
ŚlōVā.SNA.70cd: aprāptakarṇadēśatvād dhvanēr na śrōtrasaṁskriyā ||
ŚlōVā.SNA.71ab: atō ’dhiṣṭhānabhēdēna saṁskāraniyamasthitiḥ
ŚlōVā.SNA.71cd: nanv ēkasminn adhiṣṭhānē labdhasaṁskāram indriyam ||
ŚlōVā.SNA.72ab: bōdhakaṁ sarvadēhēṣu syād ēkēndriyavādinaḥ
ŚlōVā.SNA.72cd: puṁsā dēhapradēśēṣu vijñānōtpattir iṣyatē ||
ŚlōVā.SNA.73ab: tēna pradhānavaidēśyād viguṇā sā tu saṁskr̥tiḥ
ŚlōVā.SNA.73cd: niṣpradēśō ’pi cātmā naḥ kārtsnyēna ca vidann api ||
ŚlōVā.SNA.74ab: śarīra ēva gr̥hṇātīty ēvam uktē na dr̥ṣyati
ŚlōVā.SNA.74cd: ēkatvē ’pi yathākāśaṁ dravyaiḥ sāvayavaiḥ pr̥thak ||
ŚlōVā.SNA.75ab: saṁsargabhēdaṁ labhatē saṁskārāsaṁskr̥tō tathā
ŚlōVā.SNA.75cd: vyōmnō ’navayavavyāptisadbhāvē ’pi bhuviṣṭhitān ||
ŚlōVā.SNA.76ab: dvyāśrayatvaṁ na saṁsargō ghaṭādīnanurudhyatē
ŚlōVā.SNA.76cd: bādhiryādivyavasthānam anēnaiva ca hētunā ||
ŚlōVā.SNA.77ab: tadēvābhōgyam anyasya dharmādharmavaśīkr̥tam
ŚlōVā.SNA.77cd: yathā tatra vasann ēva svāmitvād avarōpitaḥ ||
ŚlōVā.SNA.78ab: na bhōgaṁ labhatē tadvadbadhirō ’nyatra śr̥ṇvati
ŚlōVā.SNA.78cd: śrōtraśabdāśrayāṇāṁ ca na nāmāvayavāḥ svayam ||
ŚlōVā.SNA.79ab: na caikadēśavr̥ttitvaṁ tathāpy ētan na duṣyati
ŚlōVā.SNA.79cd: vyañjakānāṁ hi vāyūnāṁ bhinnāvayavadēśatā ||
ŚlōVā.SNA.80ab: jātibhēdaś ca tēnaiva saṁskārō vyavatiṣṭhatē
ŚlōVā.SNA.80cd: anyārthaṁ prēritō vāyur yathā'nyaṁ na karōtivaḥ ||
ŚlōVā.SNA.81ab: tathānyavarṇaṁ saṁskāraśaktō nānyaṁ kariṣyati
ŚlōVā.SNA.81cd: anyais tālvādisaṁyōgair varṇō nānyō yathaiva tē ||
ŚlōVā.SNA.82ab: tathā dhvanyantarākṣēpō na dhvanyantarasāribhiḥ
ŚlōVā.SNA.82cd: tasmād utpattyabhivyaktyōḥ kāryārthāpattitaḥ samaḥ ||
ŚlōVā.SNA.83ab: sāmarthyabhēdaḥ sarvatra, syāt prayatnavivakṣayōḥ
ŚlōVā.SNA.83cd: viṣayasyāpi saṁskārē tēnaikasyaiva saṁskr̥tiḥ ||
ŚlōVā.SNA.84ab: naraiḥ sāmarthyabhēdāc ca na sarvair avagamyatē
ŚlōVā.SNA.84cd: yathaivōtpadyamānō ’yaṁ na sarvair avagamyatē ||
ŚlōVā.SNA.85ab: digdēśādivibhāgēna sarvān prati bhavann api
ŚlōVā.SNA.85cd: tathaiva yatsamīpasthair nādaiḥ syād yasya saṁskr̥tiḥ ||
ŚlōVā.SNA.86ab: tair ēva śrūyatē śabdō na dūrasthaiḥ kathañ cana
ŚlōVā.SNA.86cd: dvayasaṁskārapakṣē tu mr̥ṣā dōṣadvayē vacaḥ ||
ŚlōVā.SNA.87ab: yēnānyataravaikalyāt sarvaiḥ sarvō na gr̥hyatē
ŚlōVā.SNA.87cd: sarvalōkaprasiddhāṁ ca vivakṣānusr̥tāṁ śrutim ||
ŚlōVā.SNA.88ab: anugacchadibhir ēkāntāt kāryō mārgaḥ parōkṣakaiḥ
ŚlōVā.SNA.88cd: tatra yē tāvad icchanti prāksaṁyōgavibhāgataḥ ||
ŚlōVā.SNA.89ab: śabda utpadyatē tasmād anyas tatsadr̥śaḥ punaḥ
ŚlōVā.SNA.89cd: tadanantaradēśē ’nyas tādr̥ganyas tataḥ paraḥ ||
ŚlōVā.SNA.90ab: vīcītaraṅgavr̥ttyaivam antyaḥ śrōtrēṇa gr̥hyatē
ŚlōVā.SNA.90cd: adr̥ṣṭakalpanā tasmin pakṣē bahvī prasajyatē ||
ŚlōVā.SNA.91ab: śabdabhēdē na tāvan naḥ prajñābhēdaḥ pravarttatē
ŚlōVā.SNA.91cd: ārambhakatvaṁ śabdasya niṣkriyasyāpramāṇakam ||
ŚlōVā.SNA.92ab: dēśāntaragataṁ kārya nāmūrtasyābhighnataḥ
ŚlōVā.SNA.92cd: dēśēyattānimittaṁ ca nārambhaniyamaṁ prati ||
ŚlōVā.SNA.93ab: na ca diṅniyamē hētur anuvātagatēs tathā
ŚlōVā.SNA.93cd: sadr̥śaṁ vā sajātiṁ vā karōtīti ca duṣkaram ||
ŚlōVā.SNA.94ab: ārambhasarvadikkatvē na ca hētuḥ pratīyatē
ŚlōVā.SNA.94cd: niranvayair vinaśyadbhir na cātyantāsatāṁ kriyā ||
ŚlōVā.SNA.95ab: jñānasantānavaccaiṣāṁ santānō nāvakalpatē
ŚlōVā.SNA.95cd: vēgavatsakriyatvābhyāṁ taraṅgāṇāṁ tu yujyatē ||
ŚlōVā.SNA.96ab: kāryadēśāntarārambhō yāvadvēgaṁ ca tatkriyā
ŚlōVā.SNA.96cd: ārambhapratibandhō ’sya na ca kuḍyādibhibhaṁvēt ||
ŚlōVā.SNA.97ab: na hy asūrttasya sadbhāvō sūrtamadhyē vihanyatē
ŚlōVā.SNA.97cd: na ca kuḍyādibhir vyōma nāśyatē sāryatē ’pi vā ||
ŚlōVā.SNA.98ab: na tirōdhīyatē tasmāt kuḍyamadhyē ’pi tad dhruvam
ŚlōVā.SNA.98cd: ākāśaṁ tatra na syāc cēt kuḍyasthānaṁ virudhyatē ||
ŚlōVā.SNA.99ab: tan madhyāvayavānāṁ ca, na hi tiṣṭhati tē ghanē
ŚlōVā.SNA.99cd: athāvr̥tyātmakadravyasaṁyōgarahitaṁ nabhaḥ ||
ŚlōVā.SNA.100ab: śabdōtpādaṁ bibhartīti tatra nyāyō na kaś cana
ŚlōVā.SNA.100cd: anyathāpy upapannatvāt nārthāpattyaitad iṣyatē ||
ŚlōVā.SNA.101ab: na pramāṇāntaraṁ cēyaṁ pramāṇadvayavādinām
ŚlōVā.SNA.101cd: sambandhānupalabdhēś ca nānumānēna kalpanā ||
ŚlōVā.SNA.102ab: brr̥yāt sāmānyadr̥ṣṭaṁ cēd, bhavēd dhētōr viruddhatā
ŚlōVā.SNA.102cd: sajātīyakaraḥ śabdō guṇatvāc cēndriyādivat ||
ŚlōVā.SNA.103ab: aśabdārambhakas tadvat syād adēśāntarē tathā
ŚlōVā.SNA.103cd: yatra hy avayavā dēśē paṭādīnāṁ vyavasthitāḥ ||
ŚlōVā.SNA.104ab: tatraiva tadguṇāḥ sarvē tadārabdhō ’vayavy api
ŚlōVā.SNA.104cd: tadguṇāś cāpi taddēśās tēnaiṣām ēkadēśatā ||
ŚlōVā.SNA.105ab: tadvadādyā pr̥thagdēśāḥ śabdāḥ sarvē bhavanti hi
ŚlōVā.SNA.105cd: śabdaṁ nārabhatē śabdaḥ śabdatvād antyaśabdavat ||
ŚlōVā.SNA.106ab: ēvaṁ vibhāgasaṁyōgau tadbhāvād antyayōgavat
ŚlōVā.SNA.106cd: jainakāpilanirdiṣṭaṁ śabdaśrōtrādisarpaṇam ||
ŚlōVā.SNA.107ab: sādhīyō ’smāt, tad apy atra yuktyā naivāvatiṣṭhatē
ŚlōVā.SNA.107cd: śabdasyāgamanaṁ tāvad adr̥ṣṭaṁ parikalpitam ||
ŚlōVā.SNA.108ab: mūrtisparśādimattvaṁ ca tēṣām abhibhavaḥ satām
ŚlōVā.SNA.108cd: tvagagrāhyatvam anyē ca bhāgāḥ sūkṣmāḥ prakīrtitāḥ ||
ŚlōVā.SNA.109ab: tēṣām adr̥śyamānānāṁ kathaṁ ca racanākramaḥ
ŚlōVā.SNA.109cd: kīdr̥śād racanābhēdād varṇabhēdaś ca jāyatē ||
ŚlōVā.SNA.110ab: dravatvēna vinā caiṣāṁ saṁślēṣaḥ kathyatē katham
ŚlōVā.SNA.110cd: āgacchatāṁ ca viślēṣō na bhavēd vāyunā katham ||
ŚlōVā.SNA.111ab: laghavō ’vayavā hy ētē nibaddhā na ca kēna cit
ŚlōVā.SNA.111cd: vr̥kṣādyabhihatānāṁ ca viślēṣō lōṣṭavad bhavēt ||
ŚlōVā.SNA.112ab: ēkaśrōtrapravēśē ca nānyēṣāṁ syāt punaḥ śrutiḥ
ŚlōVā.SNA.112cd: na cāvāntaravarṇānāṁ nānātvasyāsti kāraṇam ||
ŚlōVā.SNA.113ab: na caikasyaiva sarvāsu gamanaṁ dikṣu yujyatē
ŚlōVā.SNA.113cd: śrōtrāgamanapakṣē ca, tan na, vr̥ttiś ca gacchati ||
ŚlōVā.SNA.114ab: tadadr̥ṣṭadvayaṁ tasya, dūrasthēna ca vikriyā
ŚlōVā.SNA.114cd: prāptiḥ sarvagatatvāc cēt, tulyā dūragatēṣv api ||
ŚlōVā.SNA.115ab: vikriyāvikriyē tatra sarvaiḥ syātāṁ na bhēdataḥ
ŚlōVā.SNA.115cd: asambaddhavikāritvam apīṣṭaṁ tatra pūrvavat ||
ŚlōVā.SNA.116ab: asambandhasamānatvē nāsannō hi viśiṣyatē
ŚlōVā.SNA.116cd: amūrtā śrōtravr̥ttiś ca na mūrtēna vihanyatē ||
ŚlōVā.SNA.117ab: tatra vyavahitaḥ śabdaḥ kimarthaṁ nōpalabhyatē
ŚlōVā.SNA.117cd: śrtōtrasya vikriyāyāṁ ca nēyattāyā niyāmakam ||
ŚlōVā.SNA.118ab: nānuvātādibhis tasya vr̥ttēś ca prēraṇaṁ bhavēt
ŚlōVā.SNA.118cd: anuvātaṁ vihanyēta, prativātaṁ ca sā vrajēt ||
ŚlōVā.SNA.119ab: tadgataṁ hy anuvātatvaṁ syān na śabdagataṁ tadā
ŚlōVā.SNA.119cd: yēṣāṁ tv aprāpta ēvāyaṁ śabdaḥ śrōtrēṇa gr̥hyatē ||
ŚlōVā.SNA.120ab: tēṣām aprāptitulyatvaṁ dūravyavahitādiṣu
ŚlōVā.SNA.120cd: tatra dūrasamīpasthagrahaṇāgrahaṇē samē ||
ŚlōVā.SNA.121ab: syātāṁ na ca kramō nāpi tīvramandādisambhavaḥ
ŚlōVā.SNA.121cd: tasmāc chrōtriyadr̥ṣṭāpi kalpanēyaṁ parīkṣyatām ||
ŚlōVā.SNA.122ab: prayatnābhihatō vāyuḥ kōṣṭhyō yātītyasaṁśayam
ŚlōVā.SNA.122cd: sa saṁyōgavibhāgau ca tālvādēr anurudhyatē ||
ŚlōVā.SNA.123ab: vēgavattvāc ca sō ’vaśyaṁ yāvad vēgaṁ pratiṣṭhatē
ŚlōVā.SNA.123cd: tasyātmavayavānāṁ ca stimitēna ca vāyunā ||
ŚlōVā.SNA.124ab: saṁyōgā viprayōgāś ca jāyantē gamanād dhruvam
ŚlōVā.SNA.124cd: karṇavyōmani sa prāptaḥ śaktiṁ śrōtrē niyacchati ||
ŚlōVā.SNA.125ab: tadbhāvē śabdabōdhāc ca saṁskārō ’dr̥ṣṭa iṣyatē
ŚlōVā.SNA.125cd: utpattiśaktivat sō ’pīty adhikaṁ nō na kiñ cana ||
ŚlōVā.SNA.126ab: tathaiva tadviśēṣō ’pi viśiṣṭagrahaṇād bhavēt
ŚlōVā.SNA.126cd: śabdōtpattēr niṣiddhatvād anyathānupapattitaḥ ||
ŚlōVā.SNA.127ab: viśiṣṭasaṁskr̥tēr janma dhvanibhyō ’dhyavasīyatē
ŚlōVā.SNA.127cd: tadbhāvabhāvitā cātra śaktyastitvā'vavōdhinī ||
ŚlōVā.SNA.128ab: śrōtraśaktivad ēvēṣṭā, buddhis tatra hi saṁhr̥tā
ŚlōVā.SNA.128cd: kuḍyādipratibandhō ’pi yujyatē mātariśvanaḥ ||
ŚlōVā.SNA.129ab: śrōtradēśābhighātē ’pi tēna tīvrapravartinā
ŚlōVā.SNA.129cd: tasya ca kramavartitvāt kṣayi vēgātmasaṁpadaḥ ||
ŚlōVā.SNA.130ab: saṁskārakramatīvratvamandatādinimittatā
ŚlōVā.SNA.130cd: imam ēva ca saṁskāraṁ śabdagrahaṇakāraṇam ||
ŚlōVā.SNA.131ab: kē cit tu paṇḍitam manyāḥ śrōtram ity abhimanvatē
ŚlōVā.SNA.131cd: saṁjñāsañcāraṇāc caiṣāṁ bahumānaḥ svacētasi ||
ŚlōVā.SNA.132ab: mudhaiṣāṁ bahumānō ’yaṁ vastvanutpādya kiñ cana
ŚlōVā.SNA.132cd: dhvanijanyād dhi saṁskārāc chrōtraṁ nānyat pradarśitam ||
ŚlōVā.SNA.133ab: taṁ muktvā śrōtraśabdēna kiṁ dr̥ṣṭam adhikaṁ ca taiḥ
ŚlōVā.SNA.133cd: ēvañ jātīyakān arthān phalēna pratipāditān ||
ŚlōVā.SNA.134ab: lōkaḥ saṁskāraśabdēna sāmānyēnaiva jalpati
ŚlōVā.SNA.134cd: śrōtraśabdō viśēṣēṇa tatrāvijñātasaṅgatiḥ ||
ŚlōVā.SNA.135ab: siddhaṁ svārthaṁ parityajya nābhidhānēna vartatē
ŚlōVā.SNA.135cd: ādāvaparibhāṣyatvaṁ bhāṣyakārō yadabravīt ||
ŚlōVā.SNA.136ab: padārthēṣu bhavēt tēṣāṁ tadatikramaṇaṁ phalam
ŚlōVā.SNA.136cd: saṁskāravyatiriktē ca sarvalōkasya vastuni ||
ŚlōVā.SNA.137ab: śrōtraśabdaḥ prasiddhaḥ san svāc chandyēnāpanīyatē
ŚlōVā.SNA.137cd: indriyāṇām abhivyaktir garbhasthasyaiva dēhinaḥ ||
ŚlōVā.SNA.138ab: prākkāryād āgamaiḥ siddhā tatpradvēṣēṇa laṅghyatē
ŚlōVā.SNA.138cd: na ca śabdārthasambandhaḥ kartuṁ yōgyaḥ kathañ cana ||
ŚlōVā.SNA.139ab: kṣaṇikaśrōtrapakṣē ca sō ’vaśyaṁ kr̥takō bhavēt
ŚlōVā.SNA.139cd: saṁskārē tulyam ētac cēt, na saṁskārāntarasthitēḥ ||
ŚlōVā.SNA.140ab: saṁskāraśabdavācyā hi kē cid varṣaśatāny api
ŚlōVā.SNA.140cd: dhriyantē tēna tacchabdasambandhō na vinaśyati ||
ŚlōVā.SNA.141ab: śrōtraśabdaḥ punaḥ pūrva saṁskārād uttaratra tu
ŚlōVā.SNA.141cd: ēkadēśanibaddhē hi sarvadārthē pratiṣṭhitaḥ ||
ŚlōVā.SNA.142ab: śakyaṁ ca ghriyamāṇatvam indriyatvāt tvagāditvat
ŚlōVā.SNA.142cd: vaktuṁ śrōtrasya tēnātra kṣaṇikōtpattyasambhavaḥ ||
ŚlōVā.SNA.143ab: yadi ca dhvanisasamparkāc chrōtram ēvōpajāyatē
ŚlōVā.SNA.143cd: badhirasyāpi tajjanma kimarthaṁ nōpalabhyatē ||
ŚlōVā.SNA.144ab: yad yasya nāsti tat tasya sutarāṁ jananakṣamam
ŚlōVā.SNA.144cd: tasmād apēkṣitaṁ śrōtraṁ badhirasyāpi jāyatām ||
ŚlōVā.SNA.145ab: saṁskārē ’py aviśiṣṭaṁ cēt, nāsāv upahatēndriyē
ŚlōVā.SNA.145cd: śrōtramācchāditaṁ dōṣaiḥ saṁskartuṁ dhvanayō ’kṣamāḥ ||
ŚlōVā.SNA.146ab: utpadyamānapakṣē tu na kiñ cit pratibandhanam
ŚlōVā.SNA.146cd: śrōtram ākāśadēśaṁ ca bhautikēndriyavādinaḥ ||
ŚlōVā.SNA.147ab: yamāhus tasya sadbhāvaḥ prāgdhvanēḥ kēna vāryatē
ŚlōVā.SNA.147cd: siddhasya ca padārthasya yānyataḥ kāryaṁ yōgyatā ||
ŚlōVā.SNA.148ab: saṁskāraśabdavācyatvāt sā yuktyā vāryatē kayā
ŚlōVā.SNA.148cd: lōkāgamaprasiddhēṣu padārthēṣv anyathā vacaḥ ||
ŚlōVā.SNA.149ab: tanmudhākhēdakāri syād gōviṣāṇāśanōpamam
ŚlōVā.SNA.149cd: yadi tv avaśyaṁ kartavyastārkikōktiviparyayaḥ ||
ŚlōVā.SNA.150ab: tatō vēdānusārēṇa kāryā dikśrōtratāmatiḥ
ŚlōVā.SNA.150cd: diśaḥ śrōtram iti hy ētat pralayēṣv abhidhīyatē ||
ŚlōVā.SNA.151ab: tac ca prakr̥tigāmitvavacanaṁ cakṣurādivat
ŚlōVā.SNA.151cd: sūryam asya tathā cakṣuruktaṁ gamayatād iti ||
ŚlōVā.SNA.152ab: tējaḥ prakr̥tivijñānaṁ tathā śrōtraṁ digātmakam
ŚlōVā.SNA.152cd: dik ca sarvaṁgataukā ca yāvad vyōma vyavasthitā ||
ŚlōVā.SNA.153ab: karṇacchidraparicchannā śrtōtram ākāśadēśavat
ŚlōVā.SNA.153cd: yāvāṁś ca kaṇabhugnyāyō nabhōbhāgaprakalpanē ||
ŚlōVā.SNA.154ab: digbhāgē tu samastō ’sau, āgamāt tu viśiṣyatē
ŚlōVā.SNA.154cd: tasmād digdravyabhāgō yaḥ puṇyāpuṇyavaśīkr̥taḥ ||
ŚlōVā.SNA.155ab: karṇacchidraparicchinnaḥ śrōtraṁ saṁskriyatē ca saḥ
ŚlōVā.SNA.155cd: tasmāt svatō ’navasthānaṁ parastādity asiddhatā ||
ŚlōVā.SNA.156ab: pratyayasyānavasthānaṁ vyōmny api sthagitē ’sti naḥ
ŚlōVā.SNA.156cd: na ca tasmin vināśitvaṁ dravyē ’dravyātmakē sati ||
ŚlōVā.SNA.157ab: tatrānumānabuddhiś cēt, śabdē ’py astīti gamyatām
ŚlōVā.SNA.157cd: karōtēr yac ca karmatvāt kr̥takatvam udāhr̥tam ||
ŚlōVā.SNA.158ab: arthas tāvadasiddhō ’yam abhidhānam athōcyatē
ŚlōVā.SNA.158cd: tatrāpi vyabhicāritvaṁ tatkriyājanmavādinaḥ ||
ŚlōVā.SNA.159ab: gōmayādāvatajjanyē ’py ēṣa śabdō hi dr̥śyatē
ŚlōVā.SNA.159cd: yathā kathañ cid iṣṭaṁ cēt kāryatvaṁ gōmayādiṣu ||
ŚlōVā.SNA.160ab: tathāpy ākāśamātratvaṁ kuruṣv ēty atra dr̥śyatē
ŚlōVā.SNA.160cd: varaṇābhāvamātratvāt kāryam ēvēti cēt, na tat ||
ŚlōVā.SNA.161ab: bauddhānām api nābhāvaḥ svayṁsiddhō hi janyatē
ŚlōVā.SNA.161cd: mr̥dāṁ dēśāntaraprāptir vyāpāraphalam atra hi ||
ŚlōVā.SNA.162ab: anāvr̥tyātmakaṁ vyōma nityam ēva vyavasthitam
ŚlōVā.SNA.162cd: nityasya karaṇābhāvāt prayōgē ’sminn athōcyatē ||
ŚlōVā.SNA.163ab: bhrāntatvaṁ gauṇatā vēti śabdē ’py ēvaṁ bhaviṣyati
ŚlōVā.SNA.163cd: prāgbhāgō yaḥ surāṣṭrāṇāṁ mālavānāṁ sa dakṣiṇaḥ ||
ŚlōVā.SNA.164ab: prāgbhāgaḥ punar ētaṣāṁ tēṣām uttarataḥ sthitaḥ
ŚlōVā.SNA.164cd: tēna sūryōditēr dēśau bhinnāv ubhayavāsinām ||
ŚlōVā.SNA.165ab: dr̥ṣṭau saviturēkatvē ’py atō ’naikāntikō bhavēt
ŚlōVā.SNA.165cd: paśyanty ēkē ca yaddēśāv udayās tamayau ravēḥ ||
ŚlōVā.SNA.166ab: tāvatyēvābhimanyantē parastāt tannivāsinaḥ
ŚlōVā.SNA.166cd: na ca bhinnā nirīkṣyantē tēna nādityabhinnatā ||
ŚlōVā.SNA.167ab: madhyāhnē sarvaṁ puṁsāṁ syād ēkaṁ cōpari darśanam
ŚlōVā.SNA.167cd: yō yō gr̥hītaḥ sarvasmāt purataḥ savitēkṣyatē ||
ŚlōVā.SNA.168ab: tadantarādhikātmā ca bhāti tēnāgrataḥ sthitaḥ
ŚlōVā.SNA.168cd: viprakr̥ṣṭāntarāṇāṁ ca stōkadēśē ’pi dr̥śyatē ||
ŚlōVā.SNA.169ab: siddhabhinnāgradēśānāṁ dūradēśasamānatā
ŚlōVā.SNA.169cd: tatrāpi viprakr̥ṣṭasya sannidhyadhyāsakāritā ||
ŚlōVā.SNA.170ab: dēśabhrāntir bhavēt puṁsāṁ tattaddēśam apaśyatām
ŚlōVā.SNA.170cd: śabdē tu kiṁnimittaiṣā, tatrāpi vyāpitākr̥tā ||
ŚlōVā.SNA.171ab: yō yō gr̥hītaḥ sarvasmin dēśē śabdō ’pi dr̥śyatē
ŚlōVā.SNA.171cd: na cāsyāvayavāḥ santi yēna varttēta bhāgaśaḥ ||
ŚlōVā.SNA.172ab: śabdō varttata ity ēvam, tatra sarvātmakaś ca saḥ
ŚlōVā.SNA.172cd: vyañjakadhvanyadhīnatvāt taddēśē tu sa gr̥hyatē ||
ŚlōVā.SNA.173ab: na ca dhvanīnāṁ sāmarthyaṁ vyāptuṁ vyōma nirantaram
ŚlōVā.SNA.173cd: tēnāvicchinnarūpēṇa nāsau sarvatra gr̥hyatē ||
ŚlōVā.SNA.174ab: dhvanīnāṁ bhinnadēśatvaṁ śrutis tatrānurudhyatē
ŚlōVā.SNA.174cd: apūritāntarālatvād vicchēdaś cāvasīyatē ||
ŚlōVā.SNA.175ab: tēṣāṁ cālpakadēśatvāc chabdasyāvibhutāmatiḥ
ŚlōVā.SNA.175cd: gatimadvēgavattvābhyāṁ tē cāyānti yatō yataḥ ||
ŚlōVā.SNA.176ab: śrōtā tatas tataḥ śabdamāyāntam iva manyatē
ŚlōVā.SNA.176cd: sūryasya bhinnadēśatvaṁ nanv ēkēna na gr̥hyatē ||
ŚlōVā.SNA.177ab: na nāma sarvathā tāvad dr̥ṣṭāsyānēkadēśatā
ŚlōVā.SNA.177cd: saviśēṣaṇahētuś cēt tathāpi vyabhicāritā ||
ŚlōVā.SNA.178ab: dr̥śyatē bhinnadēśō ’yam ity ēkō ’pi hi buddhyatē
ŚlōVā.SNA.178cd: jalapātrēṣu caikēna nānēkaḥ savitēkṣyatē ||
ŚlōVā.SNA.179ab: yugapat, na ca bhēdasya pramāṇaṁ tulyavēdanāt
ŚlōVā.SNA.179cd: āhaikēna nimittēna pratipātraṁ pr̥thak pr̥thak ||
ŚlōVā.SNA.180ab: bhinnāni pratibimbāni jāyantē yugapanmama
ŚlōVā.SNA.180cd: atra brūmō yadā tāvajjalē saurēṇa tējasā ||
ŚlōVā.SNA.181ab: sphuratā cākṣuṣaṁ tējaḥ pratisrōtaḥ pravarttitam
ŚlōVā.SNA.181cd: svadēśa ēva gr̥hṇāti savitāram anēkadhā ||
ŚlōVā.SNA.182ab: bhinnamūrtiṁ yathā pātraṁ tadāsyānēkatā kutaḥ
ŚlōVā.SNA.182cd: īṣannimīlitē ’ṅgulyā yathā cakṣuṣi dr̥śyatē ||
ŚlōVā.SNA.183ab: pr̥thagēkō ’pi bhinnatvāc cakṣurvr̥ttēs tathaiva naḥ
ŚlōVā.SNA.183cd: anyē tu cōdayanty atra pratibimbōdayaiṣiṇaḥ ||
ŚlōVā.SNA.184ab: sa ēva cēt pratīyēta kasmān nōpari dr̥śyatē
ŚlōVā.SNA.184cd: kūpādiṣu kutō ’dhastāt pratibimbēkṣaṇaṁ bhavēt ||
ŚlōVā.SNA.185ab: prāṅmukhō darpaṇaṁ paśyan syāc cēt pratyaṅmukhaḥ katham
ŚlōVā.SNA.185cd: tatraiva bōdhayēd arthaṁ bahiryātaṁ yadindriyam ||
ŚlōVā.SNA.186ab: tata ētad bhavēd ēvaṁ śarīrē tat tu bōdhakam
ŚlōVā.SNA.186cd: apsūryadarśināṁ nityaṁ cakṣurdvēdhā pravarttatē ||
ŚlōVā.SNA.187ab: ēkamūrdhvamadhastāc ca tatrōrdhvāṁśaprakāśitam
ŚlōVā.SNA.187cd: adhiṣṭhānānr̥justhatvān nātmā sūryaṁ prapadyatē ||
ŚlōVā.SNA.188ab: pāramparyārpitaṁ santamavāgvr̥ttyā tu budhyatē
ŚlōVā.SNA.188cd: ūrdhvavr̥ttēs tadēkatvādavāgiva ca manyatē ||
ŚlōVā.SNA.189ab: adhastād ēva tēnārkaḥ, sāntarālaḥ pratīyatē
ŚlōVā.SNA.189cd: ēvaṁ prāgbhūtayā vr̥ttyā pratyagvr̥ttisamarpitam ||
ŚlōVā.SNA.190ab: budhyamānō mukhaṁ bhrāntyā pratyagity avagacchati
ŚlōVā.SNA.190cd: anēkadēśavr̥ttau vā saty api pratibimbakē ||
ŚlōVā.SNA.191ab: samānabuddhigamyatvān nānātvaṁ naiva vidyatē
ŚlōVā.SNA.191cd: vaktr̥vaktrapradēśānāṁ bhinnatvād bhinnadēśatā ||
ŚlōVā.SNA.192ab: śrōtrāgamanapakṣē syāt taddēśē tv ēkadēśatā
ŚlōVā.SNA.192cd: adhiṣṭhānābahirvr̥ttēr anyasmin saty apīndriyē ||
ŚlōVā.SNA.193ab: taddēśāḥ karṇaśaṣkulyō gr̥hyēran gamanē sati
ŚlōVā.SNA.193cd: iyaṁ tu vaktranēkatvē śrōtraikatvē ca kalpanā ||
ŚlōVā.SNA.194ab: vaktaryēkatra bhinnēṣu śrtōtr̥ṣu syād viparyayaḥ
ŚlōVā.SNA.194cd: tatra hi śrōtradēśānāṁ bhinnatvād bhinnadēśatā ||
ŚlōVā.SNA.195ab: tadāgamē tu vaktrēkyādēkadēśatvasambhavaḥ
ŚlōVā.SNA.195cd: dhvanyāgatyā yadi bhrāntir itaratrāpi sā samā ||
ŚlōVā.SNA.196ab: bhinnavyañjakatālvādidēśabhēdād bhaviṣyati
ŚlōVā.SNA.196cd: sūtrēṇa yugapadbhāvaḥ śrōtraikatvād udāhr̥taḥ ||
ŚlōVā.SNA.197ab: atas tadanusārēṇa yady apītyādikīrtanam
ŚlōVā.SNA.197cd: dēśabhēdēna bhinnatvam ity ētac cānumānikam ||
ŚlōVā.SNA.198ab: pratyakṣas tu sa ēvēti pratyayas tēna bādhakaḥ
ŚlōVā.SNA.198cd: paryāyēṇa yathā caikō bhinnān dēśān vrajann api ||
ŚlōVā.SNA.199ab: dēvadattō na bhidyēta tathā śabdō na bhidyatē
ŚlōVā.SNA.199cd: jñātaikatvō yathaivāsau dr̥śyamānaḥ punaḥ punaḥ ||
ŚlōVā.SNA.200ab: na bhinnaḥ kālabhēdēna tathā śabdō na dēśataḥ
ŚlōVā.SNA.200cd: paryāyād avirōdhaś cēd, vyāpitvād api dr̥śyatām ||
ŚlōVā.SNA.201ab: dr̥ṣṭasiddhau hi yō dharmaḥ sarvathā sō ’bhyupēyatē
ŚlōVā.SNA.201cd: varṇāntaravikāryatvād iti yōktā vināśitā ||
ŚlōVā.SNA.202ab: uktē ca hētusiddhyartha sādr̥śyasmaraṇē punaḥ
ŚlōVā.SNA.202cd: tatra smr̥tēr asiddhatvam, na hy ēvaṁ pāṇinēr vacaḥ ||
ŚlōVā.SNA.203ab: ikārapariṇāmēna yakāraḥ kriyatām iti
ŚlōVā.SNA.203cd: siddhē śabdārthasambandhē tacchāstraṁ hi pravarttatē ||
ŚlōVā.SNA.204ab: prayōganiyamārthāya na caivaṁ siddhatā bhavēt
ŚlōVā.SNA.204cd: bhinnaprasiddhayōs tēna dadhi dadhyēti śabdayōḥ ||
ŚlōVā.SNA.205ab: ācakṣāṇēna sādhutvaṁ dadhītyautsargikaḥ kr̥taḥ
ŚlōVā.SNA.205cd: anvākhyātuṁ svarūpēṇa dadhyaśabdaṁ ca vēditum ||
ŚlōVā.SNA.206ab: svaśāstrē laghubōdhārtham ēkatvam iva darśitam
ŚlōVā.SNA.206cd: tatrāci parataḥ siddhaṁ dadhyaśabdaṁ nivarttayan ||
ŚlōVā.SNA.207ab: dadhīti śāstrataḥ prāptaḥ sō ’yaṁ tēnaiva vāryatē
ŚlōVā.SNA.207cd: ikprayōgaprasaṅgē tu yaṇ sādhur iti gamyatē ||
ŚlōVā.SNA.208ab: paramārthas tu naivāsmin vikārō ’bhūt kadā cana
ŚlōVā.SNA.208cd: kēvalaṁ yat tu sādr̥śyaṁ tadanaikāntikīkr̥tam ||
ŚlōVā.SNA.209ab: kundē dadhyavikārē ’pi tatsādr̥śyaṁ hi dr̥śyatē
ŚlōVā.SNA.209cd: nāsti sarvātmanā taccēcchabdē ’pi sthānamātrakam ||
ŚlōVā.SNA.210ab: tēnaitayōr asiddhatvāt mūlahētōr asiddhatā
ŚlōVā.SNA.210cd: kāraṇānuvidhāyitvaṁ yac cālpatvamahattvayōḥ ||
ŚlōVā.SNA.211ab: tadasiddhaṁ na varṇō hi vardhatē na padaṁ kva cit
ŚlōVā.SNA.211cd: varṇāntarajanau tāvat tatpadatvaṁ vihanyatē ||
ŚlōVā.SNA.212ab: apadaṁ hi bhavēd ētad yadi vā syāt padāntaram
ŚlōVā.SNA.212cd: varṇō ’navayavatvāt tu vr̥ddhihrāsau na gacchati ||
ŚlōVā.SNA.213ab: vyōmādivad atō ’siddhā vr̥ddhir asya svarūpataḥ
ŚlōVā.SNA.213cd: atha tādrūpyavijñānaṁ hētur ity abhidhīyatē ||
ŚlōVā.SNA.214ab: tathāpi vyabhicāritvaṁ śabdatvē ’pi hi tanmatiḥ
ŚlōVā.SNA.214cd: vyaktyalpatvamahattvē ca yad yathānuvidhīyatē ||
ŚlōVā.SNA.215ab: tathaivānuvidhānārthaṁ dhvanyalpatvamahattvayōḥ
ŚlōVā.SNA.215cd: vyaṅgyānāṁ caitadastīti lōkē ’py aikāntikaṁ na tat ||
ŚlōVā.SNA.216ab: darpaṇālpamahattvē ’pi dr̥śyatē ’nupatanmukham
ŚlōVā.SNA.216cd: na syād avyaṅgyatā tasya tatkriyājanyatāpi vā ||
ŚlōVā.SNA.217ab: na cāsyōccāraṇādanyā vidyatē janikā kriyā
ŚlōVā.SNA.217cd: yathā mahatyāṁ khātāyāṁ mr̥di vyōmni mahattvadhīḥ ||
ŚlōVā.SNA.218ab: alpāyām alpadhīr ēvam atyantākr̥takē sati
ŚlōVā.SNA.218cd: tēnātraivaṁ parōpādhiḥ śabdavr̥ddhau matibhramaḥ ||
ŚlōVā.SNA.219ab: na casyūlatvasūkṣmatvē lakṣyētē śabdavr̥ttinī
ŚlōVā.SNA.219cd: buddhitīvratvamandatvē mahattvālpatvakalpanā ||
ŚlōVā.SNA.220ab: sā ca paṭvī bhavaty ēva mahātējaḥprakāśitē
ŚlōVā.SNA.220cd: mandaprakāśitē mandā ghaṭādāv api sarvadā ||
ŚlōVā.SNA.221ab: ēvaṁ dīrghādayaḥ sarvē dhvanidharmā iti sthitam
ŚlōVā.SNA.221cd: nādō vāyuguṇas tadvān vāyur vā yadi kalpyatē ||
ŚlōVā.SNA.222ab: varṇānāṁ śrōtragamyatvān na ca yē śrōtragōcarāḥ
ŚlōVā.SNA.222cd: tatrāvarṇātmakaḥ śabdaḥ śaṅkhādēḥ śrūyatē katham ||
ŚlōVā.SNA.223ab: dhvanīnāṁ śrōtragamyatvaṁ tasmāt kē cit pracakṣatē
ŚlōVā.SNA.223cd: mārutaprēritās tē ca kurvanti śrōtrasaṁskr̥tim ||
ŚlōVā.SNA.224ab: varṇavyaktau ca dr̥ṣṭatvāt tēṣāṁ nādr̥ṣṭakalpanā
ŚlōVā.SNA.224cd: anyē tu varṇayanty atra pūrvōktadhvanivādinaḥ ||
ŚlōVā.SNA.225ab: marutām ēva nānātvād ghōṣaśrutyupapādanam
ŚlōVā.SNA.225cd: tatra tālvādisaṁyōgavibhāgaiḥ prēritāḥ sphuṭam ||
ŚlōVā.SNA.226ab: vyañjanti varṇam anyē tu śabdatvaṁ sarvavarṇabhāk
ŚlōVā.SNA.226cd: varṇasarvagatatvāt tu nāpadyēta nirāśrayam ||
ŚlōVā.SNA.227ab: na ca paryanuyōgaḥ syāt kva varṇē vyaktir ity ayam
ŚlōVā.SNA.227cd: ēta ēva ca tē pūrvam uktā bōdhānuvarttinaḥ ||
ŚlōVā.SNA.228ab: yēṣāṁ pracayanānātvād vr̥ttibhēdaḥ pratīyatē
ŚlōVā.SNA.228cd: yad vā jātyantaraṁ santu sarvathā kāryahētukam ||
ŚlōVā.SNA.229ab: tvatpakṣavad dhvanīnāṁ naḥ śaktibhēdaprakalpanam
ŚlōVā.SNA.229cd: darśanasya parārthatvaṁ yadi nāma pratīyatē ||
ŚlōVā.SNA.230ab: śabdasya kim ihāyātaṁ yēna nityō ’bhyupēyatē
ŚlōVā.SNA.230cd: anityēṣv api dr̥ṣṭatvād dvīpajvālāghaṭādiṣu ||
ŚlōVā.SNA.231ab: parārthadarśanatvasya dharmatvē ’pi na hētutā
ŚlōVā.SNA.231cd: vinā sādharmyadr̥ṣṭāntād viruddhō vā bhavēd ayam ||
ŚlōVā.SNA.232ab: nityānām aprayōgitvam aṇūnām api daśyatē
ŚlōVā.SNA.232cd: arthapratyāyanaṁ caiṣa janmanaiva kariṣyati ||
ŚlōVā.SNA.233ab: vināpi sthāsnurūpēṇa saṁyōgādīn yathā kriyā
ŚlōVā.SNA.233cd: pūrvālōcanam ētasya bhūtasmr̥tyā ca karmavat ||
ŚlōVā.SNA.234ab: tasmān na viniyōjyatvāt prāgastitvaṁ ghaṭādivat
ŚlōVā.SNA.234cd: prakāśitaṁ yathā cārthaṁ tējasā kēna cit purā ||
ŚlōVā.SNA.235ab: na vā bhūyōpi buddhyantē śabdād api tathā bhavēt
ŚlōVā.SNA.235cd: darśanasya parārthatvē yadasiddhyādi cōdyatē ||
ŚlōVā.SNA.236ab: tatkāṣṭhadahanō vahnirabdāhārthaṁ niyujyatē
ŚlōVā.SNA.236cd: anumānaprayōgē hi vaktum ityādi yujyatē ||
ŚlōVā.SNA.237ab: arthāpattir iyaṁ cōktā pakṣadharmādivarjitā
ŚlōVā.SNA.237cd: yadi nāśini nityē vā vināśiny ēva vā bhavēt ||
ŚlōVā.SNA.238ab: śabdē vācakasāmarthyam, tatō dūṣaṇam ucyatām
ŚlōVā.SNA.238cd: phalavad vyavahārāṅgabhūtārthapratyayāṅgatā ||
ŚlōVā.SNA.239ab: niṣphalatvēna śabdasya yōgyatvād avadhāryatē
ŚlōVā.SNA.239cd: parīkṣyamāṇas tēnāsya yuktyā nityavināśayōḥ ||
ŚlōVā.SNA.240ab: sa dharmō ’bhyupagantavyō yaḥ pradhānaṁ na bādhatē
ŚlōVā.SNA.240cd: na hy aṅgāṅgānurōdhēna pradhānaphalabādhanam ||
ŚlōVā.SNA.241ab: yujyatē, nāśipakṣē ca tadēkāntāt prasajyatē
ŚlōVā.SNA.241cd: na hy adr̥ṣṭārthasambandhaḥ śabdō bhavati vācakaḥ ||
ŚlōVā.SNA.242ab: tathā cēt syād apūrvō ’pi sarvaḥ sarvaṁ prakāśayēt
ŚlōVā.SNA.242cd: sambandhadarśanaṁ cāsya nānityasyōpapadyatē ||
ŚlōVā.SNA.243ab: sambandhajñānasiddhiś cēd dhruvaṁ kālāntarasthitiḥ
ŚlōVā.SNA.243cd: anyasmin jñātasambandhē na cānyō vācakō bhavēt ||
ŚlōVā.SNA.244ab: gōśabdējñātasambandhē nāśvaśabdō hi vācakaḥ
ŚlōVā.SNA.244cd: athānyō ’pi svabhāvēna kaś cid ēvāvabōdhakaḥ ||
ŚlōVā.SNA.245ab: tatrānibandhanē na syāt kō ’sāv iti viniścayaḥ
ŚlōVā.SNA.245cd: yataḥ pratyaya ity ēvaṁ vyavahārō ’vakalpatē ||
ŚlōVā.SNA.246ab: śrōtṇāṁ syād apītthaṁ tu vaktṇāṁ nāvakalpatē
ŚlōVā.SNA.246cd: ajñātvā kam asau śabdam ādāv ēva vivakṣati ||
ŚlōVā.SNA.247ab: jānāti cēd avaśyaṁ sa pūrvaṁ tēnāvadhāritaḥ
ŚlōVā.SNA.247cd: tējaḥ pratyakṣaśēṣatvān na tattvē ’pi prakāśakam ||
ŚlōVā.SNA.248ab: sadr̥śatvāt pratītiś cēt, taddvārēṇāpy avācakaḥ
ŚlōVā.SNA.248cd: kasya caikasya sādr̥śyāt kalpyatāṁ vācakō ’paraḥ ||
ŚlōVā.SNA.249ab: adr̥ṣṭasaṅgatitvēna sarvēṣāṁ tulyatā yataḥ
ŚlōVā.SNA.249cd: arthavān pūrvadr̥ṣṭaś cēt, tasya tāvān kutaḥ kṣaṇaḥ ||
ŚlōVā.SNA.250ab: dvistrir vānupalabdhō hi nārthavān sampratīyatē
ŚlōVā.SNA.250cd: apratītānyaśabdānāṁ tatkālē ’sāv anarthakaḥ ||
ŚlōVā.SNA.251ab: sa ēvānyaśrutīnāṁ syād arthavān iti vismayaḥ
ŚlōVā.SNA.251cd: athāsya vidyamānā’’pi kaiś cid arthō na gamyatē ||
ŚlōVā.SNA.252ab: tattulyam uttarasyēti kiṁ sādr̥śyēna vācakaḥ
ŚlōVā.SNA.252cd: anarthakatvam asya syād arthānanyaśrutīn prati ||
ŚlōVā.SNA.253ab: pūrvasminn api tatsattvāt sarvānarthakatā bhavēt
ŚlōVā.SNA.253cd: arthavatsadr̥śatvēna yō vā śrutavatāṁ mataḥ ||
ŚlōVā.SNA.254ab: mukhyō ’sāvaśrutīnāṁ syāt, tadēkatvē na yujyatē
ŚlōVā.SNA.254cd: sambandhākaraṇē yuktis taduktam iti kathyatē ||
ŚlōVā.SNA.255ab: śabdānityatvapakṣē ’pi viśēṣēṇa sa duṣkaraḥ
ŚlōVā.SNA.255cd: śabdaṁ tāvad anuccārya sambandhakaraṇaṁ kutaḥ ||
ŚlōVā.SNA.256ab: na cōccāritaṣṭasya sambandhēna prayōjanam
ŚlōVā.SNA.256cd: tēnāsambaddhya naṣṭatvāt pūrvas tāvad anarthakaḥ ||
ŚlōVā.SNA.257ab: uttarō ’kr̥tasambandhō vijñāyētārthavān katham
ŚlōVā.SNA.257cd: śabdōccāraṇasambandhakaraṇavyāvahārikāḥ ||
ŚlōVā.SNA.258ab: kriyāḥ kramasvabhāvatvāt kaḥ kuryād yugapat kva cit
ŚlōVā.SNA.258cd: dēśakālādibhēdānāṁ puṁsā śabdāntaraśrutēḥ ||
ŚlōVā.SNA.259ab: pūrvaṁ kr̥trimasambandhē ’py ēkaḥ śabdō na sidhyati
ŚlōVā.SNA.259cd: sambandhakathanē ’py asya syād ēvaiṣā nirākr̥tiḥ ||
ŚlōVā.SNA.260ab: naṣṭāsadvarttamānēṣu nākhyānasya hi sambhavaḥ
ŚlōVā.SNA.260cd: arthavān kataraḥ śabdaḥ śrōturvaktrā ca kathyatām ||
ŚlōVā.SNA.261ab: yadā pūrvaśrutaṁ śabdaṁ nāsau śknōti bhāṣitum
ŚlōVā.SNA.261cd: na tāvad arthavantaṁ sa bravīti sadr̥śaṁ badēt ||
ŚlōVā.SNA.262ab: nārthavatsadr̥śaḥ śabdaḥ śrōtus tatrōpapadyatē
ŚlōVā.SNA.262cd: arthavadgrahaṇābhāvāt, na cāsāvarthavān svayam ||
ŚlōVā.SNA.263ab: vaktuḥ śrōtr̥tvavēlāyām ētad ēva prasajyatē
ŚlōVā.SNA.263cd: ēvaṁ ca sarvavaktṇāṁ na śabdaḥ kvacidarthavān ||
ŚlōVā.SNA.264ab: bhavēd yady api sambandhaḥ sargādau kasya cit kr̥taḥ
ŚlōVā.SNA.264cd: tasminn abuddhē naiva syād ēkasmāt sadr̥śē matiḥ ||
ŚlōVā.SNA.265ab: atha tatkālajaiḥ pumbhis tasmin śabdē ’vadhāritē
ŚlōVā.SNA.265cd: pravr̥ttēr anumīyēta tatsādr̥śyaparamparā ||
ŚlōVā.SNA.266ab: tatra sambandhamārgēṇa pūrvōktēna prasajyatē
ŚlōVā.SNA.266cd: smāryaṁ tanmūlasādr̥śyaṁ tadadhīnārthaniścayāt ||
ŚlōVā.SNA.267ab: vastuny utpattibhinnē ca dūrādārabhya kalpitam
ŚlōVā.SNA.267cd: stōkastōkaviśēṣēṇa sādr̥śyaṁ viprakr̥ṣyatē ||
ŚlōVā.SNA.268ab: svaravyañjanamātrādibhēdāc chabdē viśēṣataḥ
ŚlōVā.SNA.268cd: śālāmālā’’balāvēlāśīlētyādiprakalpanāt ||
ŚlōVā.SNA.269ab: sādr̥śyāt pratipattau ca bhrāntijñānaṁ prasajyatē
ŚlōVā.SNA.269cd: dhūmē vr̥ṣṭē ’gnisambandhē bāṣpād iva kr̥śānuṣīḥ ||
ŚlōVā.SNA.270ab: ēvam astv iti cēt brūyān naitadbādhakavarjanāt
ŚlōVā.SNA.270cd: tāvatā siddham iti cēt, śabdābhēdō ’pi sidhyati ||
ŚlōVā.SNA.271ab: tathā bhinnam abhinnaṁ vā sādr̥śyaṁ vyaktitō bhavēt
ŚlōVā.SNA.271cd: ēvam ēkam anēkaṁ vā nityaṁ vāknityam ēva vā ||
ŚlōVā.SNA.272ab: bhinnatvaikatvanityatvē jātir ēva prakalpyatē
ŚlōVā.SNA.272cd: abhēdānityanānātvē pūrvōktēnaiva tulyatā ||
ŚlōVā.SNA.273ab: vyaktyananyat tathaikaṁ ca sādr̥śyaṁ nityam iṣyatē
ŚlōVā.SNA.273cd: vyaktinityatvamāpannaṁ tathā saty asmadōhitam ||
ŚlōVā.SNA.274ab: na cāvayavasāmānyarūpā sadr̥śatā tava
ŚlōVā.SNA.274cd: varṇābhēdē hi sā sidhyēn na cābhēdas tvayēṣyatē ||
ŚlōVā.SNA.275ab: gōśabdatvādigatvādi pūrvam ēva nirākr̥tam
ŚlōVā.SNA.275cd: varṇavyaktaya ēva syur nityās tēnāvabōdhakāḥ ||
ŚlōVā.SNA.276ab: gōśabdē ’vasthitē ’smākaṁ tadaśaktijakāritā
ŚlōVā.SNA.276cd: gāvyādēr api gōbuddhir mūlaśabdānusāriṇī ||
ŚlōVā.SNA.277ab: syāt sādr̥śyanimittā cēd gauraśabdād api dhruvam
ŚlōVā.SNA.277cd: tēnāvyāvr̥ttir iṣṭātra gōśabdād ēva sā hi dhīḥ ||
ŚlōVā.SNA.278ab: nanv ānupūrvyanityatvād anityō vācakō bhavēt
ŚlōVā.SNA.278cd: padaṁ vācakam iṣṭaṁ hi kramādhīnā ca tanmatiḥ ||
ŚlōVā.SNA.279ab: varṇāḥ sarvagatatvād vō na svataḥ kramavr̥ttayaḥ
ŚlōVā.SNA.279cd: anityadhvanikāryatvāt kramasyātō vināśitā ||
ŚlōVā.SNA.280ab: puruṣādhīnatā cāsya tadvivakṣāvaśād bhavēt
ŚlōVā.SNA.280cd: varṇānāṁ nityatā tēna niṣphalā paramāṇuvat ||
ŚlōVā.SNA.281ab: yathā saty aṇunityatvē ghaṭē tadracanātmakē
ŚlōVā.SNA.281cd: na nityataivaṁ varṇēṣu nityēṣu padanāśitā ||
ŚlōVā.SNA.282ab: na ca kramād vinā varṇā vijñātāḥ pratipādakāḥ
ŚlōVā.SNA.282cd: kramasyaiva padatvaṁ vastasmādēvaṁ prasajyatē ||
ŚlōVā.SNA.283ab: padaṁ varṇātiriktaṁ tu yēṣāṁ syāt kramavarjitam
ŚlōVā.SNA.283cd: tēṣām ēvārthavatyēṣā śabdanityatvakalpanā ||
ŚlōVā.SNA.284ab: na tāvad ānupūrvyasya padatvaṁ naḥ prasajyatē
ŚlōVā.SNA.284cd: na hi vastvantarādhāram ētad dr̥ṣṭaṁ prakāśakam ||
ŚlōVā.SNA.285ab: dvayē saty api tēnātra vijñēyō ’rthasya vācakaḥ
ŚlōVā.SNA.285cd: varṇāḥ kiṁ nu kramōpētāḥ kiṁ nu varṇāśrayaḥ kramaḥ ||
ŚlōVā.SNA.286ab: kramaḥ kramavatām aṅgam iti kiṁ yuktisādhyatā
ŚlōVā.SNA.286cd: dharmamātram asau tēṣāṁ na vastvantaram iṣyatē ||
ŚlōVā.SNA.287ab: itthaṁ pratīyamānāḥ syur varṇās tēnāvabōdhakāḥ
ŚlōVā.SNA.287cd: na ca kramasya kāryatvaṁ pūrvasiddhaparigrahāt ||
ŚlōVā.SNA.288ab: vaktā na hi kramaṁ kañ cid svātantryēṇa prapadyatē
ŚlōVā.SNA.288cd: yathaivāsya parair uktis tathaivainaṁ vivakṣati ||
ŚlōVā.SNA.289ab: parō ’py ēvam ataś cāsya, sambandhavadanityatā
ŚlōVā.SNA.289cd: tēnaivaṁ vyavahārāt syād akauṭasthyē ’pi nityatā ||
ŚlōVā.SNA.290ab: yatnataḥ pratiṣēdhyā naḥ puruṣāṇāṁ svatantratā
ŚlōVā.SNA.290cd: varṇānām api nanv ēvam akauṭasthyē ’pi sētsyati ||
ŚlōVā.SNA.291ab: nityēṣu satsu varṇēṣu vyavahārāt kramōdayaḥ
ŚlōVā.SNA.291cd: ghaṭādiracanā yadvannityēṣu paramāṇuṣu ||
ŚlōVā.SNA.292ab: tadabhāvē hi nirmūlā racanā nāvadhāryatē
ŚlōVā.SNA.292cd: aṇukalpāś ca varṇāṁśā na santīty upapāditam ||
ŚlōVā.SNA.293ab: parair uktān bravīmīti vivakṣā cēdr̥śī dhruvam
ŚlōVā.SNA.293cd: tathā ca nityatāpattiḥ, na cānyaccihnam asti vaḥ ||
ŚlōVā.SNA.294ab: tajjātīyatvasādr̥śyē niṣiddhē, yat tu sambhavēt
ŚlōVā.SNA.294cd: śabdatvēna sajātitvaṁ tulyaṁ śabdāntarēṣu tat ||
ŚlōVā.SNA.295ab: jātyā yāthā ghaṭādīnāṁ vyavahārōpalakṣaṇam
ŚlōVā.SNA.295cd: tathaiva cānupūrvyādēr jātidvārēṇa sētsyati ||
ŚlōVā.SNA.296ab: tālvādijātayas tāvat sarvapuṁsāṁ vyavasthitāḥ
ŚlōVā.SNA.296cd: vaktā tāvad dhvanīṁs tābhir upalakṣya nirasyati ||
ŚlōVā.SNA.297ab: tēṣāṁ ca jātayō bhinnāḥ śabdābhivyaktihētavaḥ
ŚlōVā.SNA.297cd: yāvadvarṇaṁ pravartantē vyaktayō vā tadanvitāh ||
ŚlōVā.SNA.298ab: tatra tālvādisaṁyōgavibhāgakramapūrvakam
ŚlōVā.SNA.298cd: dhvanīnām ānupūrvyaṁ syāj jātyā cōbhayanityatā ||
ŚlōVā.SNA.299ab: yathaiva bhramaṇādīnāṁ bhāgair jātyā ca lakṣitaiḥ
ŚlōVā.SNA.299cd: kramānuvr̥ttir ēvaṁ syāt tālvādidhvanivarṇabhāk ||
ŚlōVā.SNA.300ab: vyaktīnām ēva vā saukṣmyāj jātidharmāvadhāraṇam
ŚlōVā.SNA.300cd: tadvaśēna ca varṇānāṁ vyāpitvē ’pi kramagrahaḥ ||
ŚlōVā.SNA.301ab: ēvaṁ dhvaniguṇān sarvān nityatvēna vyavasthitān
ŚlōVā.SNA.301cd: varṇā anupatantaḥ syur arthabhēdāvabōdhinaḥ ||
ŚlōVā.SNA.302ab: ānupūrvī ca varṇānāṁ hrasvadīrghaplutāś ca yē
ŚlōVā.SNA.302cd: kālasya pravibhāgās tair jāyantē dhvanyupādhayaḥ ||
ŚlōVā.SNA.303ab: kālaś caikō vibhur nityaḥ, pravibhaktō ’pi gamyatē
ŚlōVā.SNA.303cd: varṇavat, sarvabhāvēṣu vyajyatē kēna cit kva cit ||
ŚlōVā.SNA.304ab: varṇēṣu vyajyamānasya tasya pratyāyanāṅgatā
ŚlōVā.SNA.304cd: anyatrāpi tu sadbhāvāt tatsvarūpasya nityatā ||
ŚlōVā.SNA.305ab: tasmān na padadharmō ’sti vināśō kaś cid īdr̥śaḥ
ŚlōVā.SNA.305cd: tēna nityaṁ padaṁ siddhaṁ varṇānityatvavādinām ||
ŚlōVā.SNA.306ab: paradharmē ’pi cāṅgatvam uktam aśvagajādivat
ŚlōVā.SNA.306cd: nityatāyāṁ ca sarvēṣām arthapattēḥ pramāṇatā ||
ŚlōVā.SNA.307ab: padē ’navayavē cāpi vyañjakaiḥ kramavr̥ttibhiḥ
ŚlōVā.SNA.307cd: puruṣādhīnatāyāṁ ca na prāmāṇyaṁ prasajyatē ||
ŚlōVā.SNA.308ab: vākkyēṣu dr̥ṣṭam ētac ca tannirbhāgatvavādinām
ŚlōVā.SNA.308cd: anyathānupapattyā tat sarvathā padanityatā ||
ŚlōVā.SNA.309ab: parāthadarśanārthatvaṁ yēnāyaṁ pratipadyatē
ŚlōVā.SNA.309cd: sa dharmō hy anumānāya sambandhāpēkṣitōcyatē ||
ŚlōVā.SNA.310ab: na sādhanaprayōgō ’yaṁ sūtrakārēṇa racyatē
ŚlōVā.SNA.310cd: vr̥ttikārēṇa cārthas tu yōgyō dvābhyāṁ nirūpitaḥ ||
ŚlōVā.SNA.311ab: atrōcyatē sthiraḥ śabdō dhūmagōtvādijātivat
ŚlōVā.SNA.311cd: sambandhānubhvāpēkṣasāmānyārthāvabōdhanāt ||
ŚlōVā.SNA.312ab: anyāpōhanasārūpyajātiliṅgatvakalpanē
ŚlōVā.SNA.312cd: viśēṣāṇām aliṅgatvāt sarvasāmānyanityatā ||
ŚlōVā.SNA.313ab: svavākyādivirōdhō vā parārthatvēna kathyatē
ŚlōVā.SNA.313cd: pratijñōccāryatē sarvā sādhyārthapratipattayē ||
ŚlōVā.SNA.314ab: na cānityā bravīty ēṣā svārtham ity upapāditam
ŚlōVā.SNA.314cd: tēnārthapratyayāpannān nityatvān nāśabādhanam ||
ŚlōVā.SNA.315ab: arthābhidhānasāmarthyam abhyupētya ca sādhayēt
ŚlōVā.SNA.315cd: pūrvābhyupagatēnāpi nāśitvaṁ bādhatē paraḥ ||
ŚlōVā.SNA.316ab: arthapratītisāmarthyaiḥ pratiśāstram upāśritaiḥ
ŚlōVā.SNA.316cd: āgamēnāpi nāśitvaṁ bādhyatē sarvavādinām ||
ŚlōVā.SNA.317ab: sarvalōkaprasiddhyā ca bādhaḥ pūrvōktayā diśā
ŚlōVā.SNA.317cd: anumānavirōdhō ’pi prāguktēnaiva hētunā ||
ŚlōVā.SNA.318ab: pratyakṣēṇa viruddhatvaṁ saṅkhyābhāvē ’bhidhāsyatē
ŚlōVā.SNA.318cd: vaktavyaś caiṣa kaḥ śabdō nāśitvēna prasādhyatē ||
ŚlōVā.SNA.319ab: triguṇaḥ paudgalō vā’’yam ākāśasyātha vā guṇaḥ
ŚlōVā.SNA.319cd: varṇād anyō ’tha nādātmā vāyurūpō ’rthavācakaḥ ||
ŚlōVā.SNA.320ab: padavākyātmakaḥ sphōṭaḥ sārūpyānyanivarttanē
ŚlōVā.SNA.320cd: ētēṣām astv anityatvaṁ nāsmākaṁ tēṣu nityatā ||
ŚlōVā.SNA.321ab: aprasiddhaviśēṣyatvam āśrayāsiddhahētutā
ŚlōVā.SNA.321cd: athāsmad iṣṭaḥ pakṣaḥ syād dvayam ētat samaṁ tava ||
ŚlōVā.SNA.322ab: śabdamātram athōcyēta śabdatvaṁ ca tathā sati
ŚlōVā.SNA.322cd: anityaṁ tac ca sarvēṣāṁ nityam iṣṭaṁ viruddhyatē ||
ŚlōVā.SNA.323ab: yatkiñcid iha sāmānyaṁ nityaṁ sarvēṇa kalpyatē
ŚlōVā.SNA.323cd: anityatvē hi naitat syād vyaktiṣu kāsu cit ||
ŚlōVā.SNA.324ab: vyaktayaḥ śabdaśabdēna na śakyantē ca bhāṣitum
ŚlōVā.SNA.324cd: tāsāṁ jātyatirēkē ca pūrvōktē ēva dūṣaṇē ||
ŚlōVā.SNA.325ab: āśrayān atirēkē tu jātāv iva virōdhitā
ŚlōVā.SNA.325cd: aprasiddhaviśēṣyatvaṁ syāt parēṣāṁ ca pūrvavat ||
ŚlōVā.SNA.326ab: anityavaṁ ca nāśitvaṁ yady ātyantikam ucyatē
ŚlōVā.SNA.326cd: tatō ’smān prati pakṣaḥ syād aprasiddhaviśēṣaṇaḥ ||
ŚlōVā.SNA.327ab: yathā kathañ cid iṣṭā cēd anityavyapadēśyatā
ŚlōVā.SNA.327cd: anabhivyaktyavasthātaḥ sābhivyaktyātmanēṣyatē ||
ŚlōVā.SNA.328ab: aikāntikavikalpē ca vyatirēkavināśayōḥ
ŚlōVā.SNA.328cd: pūrvābhyupagamēnāpi virōdhaḥ sāṁkhyajainayōḥ ||
ŚlōVā.SNA.329ab: pratyakṣaindriyakatvādēr aulūkyānām asiddhatā
ŚlōVā.SNA.329cd: anēkaśabdakalpyatvād ādyamadhyabhavēṣu ca ||
ŚlōVā.SNA.330ab: antyaśabdē ’pi pakṣē syād āśrayāsiddhatā mama
ŚlōVā.SNA.330cd: sarvaśabdēṣu sādhyēṣu hētur avyāpakas tava ||
ŚlōVā.SNA.331ab: sāmānyair vyabhicāraś ca, jātimattvē satīti cēt
ŚlōVā.SNA.331cd: tathāpi, asiddham asmākaṁ tadvattvaṁ vyatiriktayā ||
ŚlōVā.SNA.332ab: ananyayā tu tadvattā tavāsidhētyahētutā
ŚlōVā.SNA.332cd: athānuvr̥ttivyāvr̥ttihētunā yujyatē matup ||
ŚlōVā.SNA.333ab: tathāpy asty ēva tadvattā tēṣāṁ sāmānyabuddhitaḥ
ŚlōVā.SNA.333cd: gōtvādiṣv api sāmānyaṁ sāmānyam iti nō matiḥ ||
ŚlōVā.SNA.334ab: vyāvarttatē viśēṣēbhyaḥ sēti śabdēna tulyatā
ŚlōVā.SNA.334cd: nityatvaṁ cānugāmyēṣām anityēbhyō nivarttitam ||
ŚlōVā.SNA.335ab: athātra gauṇamithyātvē syātām varṇēṣu tē samē
ŚlōVā.SNA.335cd: yōgīndriyāvagamyaiś ca vyabhicārō ’ṇubhis tava ||
ŚlōVā.SNA.336ab: nityānām api tēṣāṁ hi pratyakṣatvādisambhavaḥ
ŚlōVā.SNA.336cd: atha syāt tannivr̥ttyartham asmadādiviśēṣaṇam ||
ŚlōVā.SNA.337ab: ahaṁpratyayavijñēyair ātmabhirvyabhicāritā
ŚlōVā.SNA.337cd: liṅgaśabdādyabhāvēna manassaṁyōgahētukam ||
ŚlōVā.SNA.338ab: pratyakṣaṁ caitadēkāntāt sukhādāv iva kalpyatē
ŚlōVā.SNA.338cd: bāhyēndriyāvagamyatvam atha kuryād viśēṣaṇam ||
ŚlōVā.SNA.339ab: tathāpi vyabhicāryēva jātīnāṁ jātimattayā
ŚlōVā.SNA.339cd: ēkārthasamavāyēna jātir jātimatī hi vaḥ ||
ŚlōVā.SNA.340ab: ādhāratvam athōcyēta, nāmūrtā''dhīyatē hy asau
ŚlōVā.SNA.340cd: samavāyaṁ yadi brūyāḥ tvadīyaḥ sō ’pi vāritaḥ ||
ŚlōVā.SNA.341ab: abhēdavr̥ttiṁ brūyāś cēt, jātīnām api sēṣyatē
ŚlōVā.SNA.341cd: klēśaś ca nityavaidharmyē kr̥tō bahuviśēṣaṇaiḥ ||
ŚlōVā.SNA.342ab: svaśabdēnaiva tāny uktvā tēbhyō ’nyatvaṁ varaṁ kr̥tam
ŚlōVā.SNA.342cd: ēvaṁ ca śakyatē vaktaṁ nityatāpy ambarādivat ||
ŚlōVā.SNA.343ab: tadbhinnā’’nityavr̥kṣādivyatiriktatvahētukā
ŚlōVā.SNA.343cd: kēvalaindriyakatvē ’pi sāṁkhyabauddhaprakalpitē ||
ŚlōVā.SNA.344ab: jātyā sādhitayēdānīṁ vyabhicāraḥ pratīyatē
ŚlōVā.SNA.344cd: asiddhē pakṣadharmatvē yathaiva prativādinaḥ ||
ŚlōVā.SNA.345ab: na hētur labhyatē, tadvadanvayavyatirēkayōḥ
ŚlōVā.SNA.345cd: tatra yady apy asiddhā syāj jātiḥ sādhanavādinaḥ ||
ŚlōVā.SNA.346ab: tāvat tathāpy ahētutvaṁ yāvat sā na nirākr̥tā
ŚlōVā.SNA.346cd: kāryā caindriyakatvē ’pi kiṁ vastv iti nirūpaṇā ||
ŚlōVā.SNA.347ab: vyaktyananyatvanānātvabhēdābhēdēṣu ca sphuṭā
ŚlōVā.SNA.347cd: tatrāsādhāraṇāsiddha sādhyahīnasapakṣatāḥ ||
ŚlōVā.SNA.348ab: vikalpitānusārēṇa vaktavyā vādyapēkṣayā
ŚlōVā.SNA.348cd: viruddhāvyabhicāritvaṁ vakṣyamāṇaiś ca hētubhiḥ ||
ŚlōVā.SNA.349ab: kēvalākāśavarttitvād aulūkyasya vibhutvavat
ŚlōVā.SNA.349cd: tathā ca śrōtragamyatvāc chabdatvavad iti sthitiḥ ||
ŚlōVā.SNA.350ab: prāguktēna vibhutvēna vyōmavac cāsya nityatā
ŚlōVā.SNA.350cd: sapakṣō ’pi vikalpyō ’tra śrutyarthē sādhyahīnatā ||
ŚlōVā.SNA.351ab: vyaktilakṣaṇapakṣē ’pi jātyanyānanyakalpanā
ŚlōVā.SNA.351cd: anyatvē dharmyasiddhir nō ’nanyatvē ’pi parān prati ||
ŚlōVā.SNA.352ab: aviśēṣē ’pi nānityaṁ na nityaṁ vastu tanmama
ŚlōVā.SNA.352cd: aṁśō hy ētasya jātyākhyō nityō dhvaṁsītarō mataḥ ||
ŚlōVā.SNA.353ab: anityatā vikalpyātra, nāśaś cēt sādhyahīnatā
ŚlōVā.SNA.353cd: mamānyathā tu bhavatām, ity ēṣā dūṣaṇōktidik ||
ŚlōVā.SNA.354ab: sarvēṇa śabdarūpaṁ ca vācakaṁ nityam iṣyatē
ŚlōVā.SNA.354cd: tatsvarūpē vivādas tu varṇās tatra ca sādhitāḥ ||
ŚlōVā.SNA.355ab: sambandhanityatāyāḥ kiṁ śabdādhikaraṇē ’bhidhā
ŚlōVā.SNA.355cd: tādarthyāc chabdacintāyāḥ saiva hy atrādhikāritī ||
ŚlōVā.SNA.356ab: yad vā sambandhanityatvadvārēyaṁ śabdanityatā
ŚlōVā.SNA.356cd: sādhyatē, na vinaṣṭē hi śabdē tannityatā bhavēt ||
ŚlōVā.SNA.357ab: anityānāṁ hi nityātmā yaḥ sambandhaḥ pratīyatē
ŚlōVā.SNA.357cd: āśrayāṇām anucchēdān na kva cit sa virudhyatē ||
ŚlōVā.SNA.358ab: na cānucchēdarūpēṇa gōśabdānām iha sthitiḥ
ŚlōVā.SNA.358cd: na caiṣāṁ gamyatē bhēdas tēnaikasyaiva nityatā ||
ŚlōVā.SNA.359ab: kr̥trimatvē ca sambandhas tatprayōgāpavarjanāt
ŚlōVā.SNA.359cd: tadēkavyaktiniṣṭhatvān naiva sārvatrikō bhavēt ||
ŚlōVā.SNA.360ab: pārthivadravyasattādilāṅgūlatvādisaṅkarāt
ŚlōVā.SNA.360cd: vinā prayōgabhūyas tvaṁ na syād gōtvāvadhāraṇā ||
ŚlōVā.SNA.361ab: tasmād akr̥trimaḥ śabdō na kadā cid vinaṣyati
ŚlōVā.SNA.361cd: nityēna nityasambandhād ākāśaparamāṇuvat ||
ŚlōVā.SNA.362ab: yad vā sambandhanityatvaṁ sūtrē ’smin naiva varṇyatē
ŚlōVā.SNA.362cd: śabdanityatvamātrē ’pi bhāṣyaṁ hy ētasya yujyatē ||
ŚlōVā.SNA.363ab: sammugdhānēkasāmānyaviṣayō hi sakr̥cchrutaḥ
ŚlōVā.SNA.363cd: niṣkr̥ṣṭasvārthavācitvaṁ śabdō na pratipadyatē ||
ŚlōVā.SNA.364ab: bahubhiḥ śravaṇair ēva prāṇitvādīni varjayēt
ŚlōVā.SNA.364cd: śuklādigamanādīni sāsnālāṅgūlatādi ca ||
ŚlōVā.SNA.365ab: śābalēyādikhaṇḍādivyaktīś ca svanibandhanāḥ
ŚlōVā.SNA.365cd: niṣkr̥aṣṭagōtvavācitvaṁ cirēṇa pratipadyatē ||
ŚlōVā.SNA.366ab: tāvatkālaṁ sthiraṁ cainaṁ kaḥ paścān nāśayiṣyati
ŚlōVā.SNA.366cd: anapēkṣatvasūtrēṇa tac caitat sādhayiṣyatē ||
ŚlōVā.SNA.367ab: kriyāvatām abhēdē hi kriyāvr̥ttiṣu kr̥tvasuc
ŚlōVā.SNA.367cd: tatprayōgād dhruvaṁ tasya śbdasyāvarttatē kriyā ||
ŚlōVā.SNA.368ab: punaḥprayōgavijñānaṁ na hi śabdāntarē bhavēt
ŚlōVā.SNA.368cd: tasyāṁ ca śabdasaṁkhyāyām aṣṭāv iti bhavēcchrutiḥ ||
ŚlōVā.SNA.369ab: bhuktavantō ’ṣṭakr̥tvō ’dya brāhmaṇā iti dr̥śyatē
ŚlōVā.SNA.369cd: dravyabhēdē ’py anēkāntaṁ matvā''ha kim atō yadi ||
ŚlōVā.SNA.370ab: tasmāt tatparihārāya pramāṇāntaram ucyatē
ŚlōVā.SNA.370cd: pratyabhijñānam ētēna prayōgēṇōpalakṣitam ||
ŚlōVā.SNA.371ab: kr̥tvasuc cāpi naivāyaṁ vyabhicārīti gamyatē
ŚlōVā.SNA.371cd: yataḥ prayujyatē caikabrāhmaṇatvavivakṣayā ||
ŚlōVā.SNA.372ab: pramāṇaṁ pratyabhijñānaṁ dr̥ḍhēndriyatayōcyatē
ŚlōVā.SNA.372cd: itarō ’siddhatām āha sādr̥śyād grāhyadūṣaṇāt ||
ŚlōVā.SNA.373ab: nityaṁ sadr̥śa ēvēti yatra rūḍhā matir bhavēt
ŚlōVā.SNA.373cd: sa iti pratyabhijñānaṁ bhrāntis tatrāvakalpatē ||
ŚlōVā.SNA.374ab: iha nityaṁ sa ēvēti vijñānaṁ jāyatē dr̥ḍham
ŚlōVā.SNA.374cd: tadāstitvādhikatvāc ca prāmāṇyaṁ tasya sādhitam ||
ŚlōVā.SNA.375ab: nityaprasaṅgadvārēṇa spaṣṭayōr apy anityaōḥ
ŚlōVā.SNA.375cd: pratyabhijñānasadbhāvād anaikāntikatōcyatē ||
ŚlōVā.SNA.376ab: na pratyakṣē iti tv ētadasambaddham ivōttaram
ŚlōVā.SNA.376cd: yatō nātra parēṇōktā pratyakṣatvēna nityatā ||
ŚlōVā.SNA.377ab: pratyakṣatvād ghaṭādīnāṁ mā prasāṅkṣīddhi nityatā
ŚlōVā.SNA.377cd: atīndriyatvān mā bhuc ca vyōmādēr apy anityatā ||
ŚlōVā.SNA.378ab: na ca nityē svarūpēṇa tēnōktē buddhikarmaṇī
ŚlōVā.SNA.378cd: yā tv anaikāntikatvōktiḥ sā tathaivāvatiṣṭhatē ||
ŚlōVā.SNA.379ab: na tayōḥ pratyabhijñānam ētad ēva kilōcyatē
ŚlōVā.SNA.379cd: pratyakṣatvaniṣēdhēna pratyakṣēṇa hi tad bhavēt ||
ŚlōVā.SNA.380ab: tēna hētōr abhāvō ’yaṁ vipakṣānujñayōcyatē
ŚlōVā.SNA.380cd: hētuṁ cāpy abhyanujñāya vipakṣō nēti kathyatē ||
ŚlōVā.SNA.381ab: sādhyaṁ nityasvarūpaṁ cēd ētayōḥ pratyabhijñayā
ŚlōVā.SNA.381cd: tatrāsambaddhatā vācyā yōktā paṅktivanē prati ||
ŚlōVā.SNA.382ab: pratyabhijñānanityatvē yāpy ēṣānavadhāraṇā
ŚlōVā.SNA.382cd: anādarāya, na hy asmāt prakr̥taṁ mama duṣyati ||
ŚlōVā.SNA.383ab: vyaktirūpēṇa vā yēna nāśitvaṁ buddhikarmaṇōḥ
ŚlōVā.SNA.383cd: na tatra pratyabhijñānaṁ, ghaṭabuddhau hi nāsya dhīḥ ||
ŚlōVā.SNA.384ab: yēna tu pratyabhijñānaṁ śaktijātyātmanānayōḥ
ŚlōVā.SNA.384cd: tēna nityatvam ēvēṣṭaṁ kathañ cit sarvavādinām ||
ŚlōVā.SNA.385ab: ēvaṁ tu pratyabhijñānaṁ vācōktaṁ kliṣṭayānayā
ŚlōVā.SNA.385cd: na ca śakyaṁ nirākartuṁ sarvalōkaprasiddhitaḥ ||
ŚlōVā.SNA.386ab: yēna nāma pramāṇēna grahaṇaṁ buddhikarmaṇōḥ
ŚlōVā.SNA.386cd: tēnaiva pratyabhijñānān nityatvaṁ kiṁ na siddhyati ||
ŚlōVā.SNA.387ab: vāṅmātrāt pratyabhijñānaṁ śakyaṁ śabdē ’pabhāṣitum
ŚlōVā.SNA.387cd: pratyabhijñānapēkṣēṇa na pratyakṣēṇa kiñ cana ||
ŚlōVā.SNA.388ab: rūpaśabdāvibhāgāc cēty atraitat sādhayiṣyatē
ŚlōVā.SNA.388cd: pratyakṣanityaṁ karmēti, tēnaiṣātrōpavarṇanā ||
ŚlōVā.SNA.389ab: nāsmābhiḥ pratyabhijñānaṁ nityasādhanam iṣyatē
ŚlōVā.SNA.389cd: anityavādinas tv ēṣā pratyakṣēṇa viruddhatā ||
ŚlōVā.SNA.390ab: tēnānaikāntikō nāyaṁ siddhāntāntaradūṣaṇam
ŚlōVā.SNA.390cd: dhīkarmasv api kiṁ naivam anityatvaṁ nivāryatē ||
ŚlōVā.SNA.391ab: taducyatē vināśitvam anumānāt pratīyatē
ŚlōVā.SNA.391cd: śabdē pratyakṣagamyē ca tēna bādhō balīyasā ||
ŚlōVā.SNA.392ab: dhīkarmaṁ pratyabhijñānān nityatā tvānumānikī
ŚlōVā.SNA.392cd: tādr̥śī nāśitāpīti na syāt tatra balābalam ||
ŚlōVā.SNA.393ab: na hi tē iti tēnāha, yad vā hētōr viśēṣaṇam
ŚlōVā.SNA.393cd: pratyakṣam, śrautratā cēyaṁ hētuḥ śabdatvavat kr̥taḥ ||
ŚlōVā.SNA.394ab: yatkarmātīndriyādhāraṁ tadapratyakṣam ucyatē
ŚlōVā.SNA.394cd: apratyakṣēti buddhiś ca śūnyavādē nirūpitā ||
ŚlōVā.SNA.395ab: pratyakṣadravyavarttinyō dr̥śyantē yōḥ punaḥ kriyāḥ
ŚlōVā.SNA.395cd: tāsāṁ varṇavad ēvēṣṭaṁ nityatvaṁ pratyabhijñayā ||
ŚlōVā.SNA.396ab: vyañjakābhāvataś cāsāṁ santatānupalabdhitā
ŚlōVā.SNA.396cd: yad ēvōtpādakaṁ vaḥ syāt tad ēva vyañjakaṁ mama ||
ŚlōVā.SNA.397ab: tava śabdatvakartr̥tvē nityē api satī yathā
ŚlōVā.SNA.397cd: na nityam upalabhyētē tathā mē buddhikarmaṇī ||
ŚlōVā.SNA.398ab: yathā vā śaktisadbhāvē kutaś cit kāraṇād r̥tē
ŚlōVā.SNA.398cd: na kāryāṇy upajāyantē tathābhivyaktir iṣyatām ||
ŚlōVā.SNA.399ab: vyaktibhyō ’nyatayā tāvat karma klēśēna kalpyatē
ŚlōVā.SNA.399cd: punarjātisahasrāṇāṁ tadbhēdē kliṣṭakalpanā ||
ŚlōVā.SNA.400ab: tata ēkatvanityatvapratyēkasamavāyitāḥ
ŚlōVā.SNA.400cd: vr̥ttiś ca viprakīrṇēṣu karmabhāgēṣu nāśiṣu ||
ŚlōVā.SNA.401ab: ēkatvāc calanādīnāṁ tasmād ēkātmikā matiḥ
ŚlōVā.SNA.401cd: prayatnāśrayanānātvād buddhibhēdaḥ pravarttatē ||
ŚlōVā.SNA.402ab: naiva hy atrāpi vicchinnāḥ śābalēyādipiṇḍavat
ŚlōVā.SNA.402cd: karmavyaktīr vijānīmaḥ kalpayēma dvayaṁ yataḥ ||
ŚlōVā.SNA.403ab: śīghramandādibhēdē ’pi syāt prayatnādibhēdataḥ
ŚlōVā.SNA.403cd: vyaktidvārō yathā jātēḥ vyaktēr vā jananē yathā ||
ŚlōVā.SNA.404ab: buddhīnām api caitanyasvābhāvyāt puruṣasya naḥ
ŚlōVā.SNA.404cd: nityatvam ēkatā cēṣṭā, bhēdas tu viṣayāśrayaḥ ||
ŚlōVā.SNA.405ab: svarūpēṇa yathā vahnir nityaṁ dahanakarmakaḥ
ŚlōVā.SNA.405cd: upanītaṁ dahatyarthaṁ dārhya nānyanna cānyathā ||
ŚlōVā.SNA.406ab: yathā vā darpaṇaḥ svacchō yathā ca sphaṭikō ’malaḥ
ŚlōVā.SNA.406cd: yadyannidhīyatē yōgyaṁ tacchāyāṁ pratipadyatē ||
ŚlōVā.SNA.407ab: tathaiva nityacaitanyāḥ pumāṁsō dēhavr̥ttayaḥ
ŚlōVā.SNA.407cd: gr̥hṇanti karaṇānītān rūpādīn, dhīr asau matā ||
ŚlōVā.SNA.408ab: tēnōpanētr̥sambandhabhaṅgitvād bhaṅginō matiḥ
ŚlōVā.SNA.408cd: nanityaṁ dāhakō vahnir dāhyāsannidhinā yathā ||
ŚlōVā.SNA.409ab: tatra bōdhātmakatvēna pratyabhijñāyatē matiḥ
ŚlōVā.SNA.409cd: ghaṭahastyādibuddhitvaṁ tadbhēdāl lōkasammatam ||
ŚlōVā.SNA.410ab: saivēti nōcyatē buddhir arthabhēdānusāribhiḥ
ŚlōVā.SNA.410cd: na cāsyāḥ pratyabhijñānam arthabhēdē ’nupāśritē ||
ŚlōVā.SNA.411ab: ētanmanasi kr̥tvā''ha nityē ēvēti bhāṣyakr̥t
ŚlōVā.SNA.411cd: ētayaiva diśā vācyā śuklādēr api nityatā ||
ŚlōVā.SNA.412ab: saṁsargamātrabhēdēna syāt tatrāpi hi bhēdadhīḥ
ŚlōVā.SNA.412cd: svarūpaṁ tu tad ēvēti kō jātiṁ kathayiṣyati ||
ŚlōVā.SNA.413ab: kva cid dravyēṇa saṁsargaḥ kva cin na syād guṇāntaraiḥ
ŚlōVā.SNA.413cd: śuklādēs tēna bhinnatvaṁ siddhaṁ bhāsuradhūsaraiḥ ||
ŚlōVā.SNA.414ab: jvālādēḥ kṣaṇikatvē ’pi pratyabhijñēti cēt, na tat
ŚlōVā.SNA.414cd: tatrāpi pratyabhijñēyaṁ sāmānyaṁ nityam ēva naḥ ||
ŚlōVā.SNA.415ab: bhēdabuddhis tu yatrāṁśē syāt kēna cid upādhinā
ŚlōVā.SNA.415cd: tatra naḥ pratyabhijñānaṁ bhēdabuddhyaiva vāritam ||
ŚlōVā.SNA.416ab: hy astanōccāritas tasmād gōśabdō ’dyāpi vidyatē
ŚlōVā.SNA.416cd: gōśabdajñānagamyatvād yathōktō ’dyaiṣa gaur iti ||
ŚlōVā.SNA.417ab: hyō vāsīd ēṣa gōśabdaḥ pūrvōktēnaiva hētunā
ŚlōVā.SNA.417cd: yad vā gōtvābhidhāyitvaṁ vācyō hētur dvayōr api ||
ŚlōVā.SNA.418ab: gōśabdabuddhyā hy astanyā gōśabdō ’yaṁ prakāśitaḥ
ŚlōVā.SNA.418cd: gōśabdaviṣayatvēna yathaivādyaprasūtayā ||
ŚlōVā.SNA.419ab: iyaṁ vā taṁ vijānāti taddhētōḥ pūrvabuddhivat
ŚlōVā.SNA.419cd: ubhē vāpy ēkaviṣayē bhavētām ēkabuddhivat ||
ŚlōVā.SNA.420ab: dēśakālādibhinnā vā samastā gōtvabuddhayaḥ
ŚlōVā.SNA.420cd: ēkagōśabdajanyāḥ syur gōdhītvād ēkabuddhivat ||
ŚlōVā.SNA.421ab: gōśabdabuddhayō ’py ēvam ēkagōśabdagōcarāḥ
ŚlōVā.SNA.421cd: gōśabdaviṣayatvēna kalpyantām ēkabuddhivat ||
ŚlōVā.SNA.422ab: gōśabdatvaniṣēdhāc ca nātra syāt siddhasādhyatā
ŚlōVā.SNA.422cd: ghaṭādēr ēkatāpattau jātyēṣṭaṁ siddhasādhanam ||
ŚlōVā.SNA.423ab: vyaktīnām ēkatārpattiṁ kuryāc cēd anayā diśā
ŚlōVā.SNA.423cd: tasya dr̥ṣṭaviruddhatvaṁ vācyaṁ sarvapramāṇakam ||
ŚlōVā.SNA.424ab: yē ’pi sthūlavināśānām anyathānupapattitaḥ
ŚlōVā.SNA.424cd: kalpayantyantarā sūkṣmaṁ vināśitvaṁ pratikṣaṇam ||
ŚlōVā.SNA.425ab: tē ’pi kṣaṇikanāśitvād adhikāṁ sthūlanāśitām
ŚlōVā.SNA.425cd: śabdānām avijānantō na śaktā nāśisādhanē ||
ŚlōVā.SNA.426ab: kṣaṇabhaṅgō ghaṭādīnāṁ vāryas tair ēva sādhanaiḥ
ŚlōVā.SNA.426cd: tathaiva pratyabhijñānād, yāvad dr̥ṣṭaṁ na bādhatē ||
ŚlōVā.SNA.427ab: sādhanaṁ tu bruvāṇasya dīpajvālādidarśanāt
ŚlōVā.SNA.427cd: pūrvōktēnaiva māgrēṇa pratyakṣādiviruddhatā ||
ŚlōVā.SNA.428ab: pūrvakṣaṇavināśē ca kalpyamānē niranvayē
ŚlōVā.SNA.428cd: uttarasyānimittatvād utpattir nōpapadyatē ||
ŚlōVā.SNA.429ab: atyantāsann asau tasminn tāvad vyāpr̥tikṣamaḥ
ŚlōVā.SNA.429cd: svayaṁ cābhāvadaṣṭatvāt kasmin kālē kariṣyatē ||
ŚlōVā.SNA.430ab: nāśōtpādasamatvē ’pi nairapēkṣyāt parasparam
ŚlōVā.SNA.430cd: na kāryakāraṇatvē staḥ, tadvyāpārānanugrahāt ||
ŚlōVā.SNA.431ab: na hy alabdhātmakaṁ vastu parāṅgatvāya kalptē
ŚlōVā.SNA.431cd: na vinaṣṭaṁ, na ca sthānaṁ tasya kāryakr̥tikṣamam ||
ŚlōVā.SNA.432ab: jāyamānaṁ ca gandhādi ghaṭarūpē vinaśyati
ŚlōVā.SNA.432cd: tatkāryaṁ nēṣyatē tadvat tathā rūpāntarāṇy api ||
ŚlōVā.SNA.433ab: tasmāt prākkāryaniṣpattēr vyāpārō yatra dr̥śyatē
ŚlōVā.SNA.433cd: tad ēva kāraṇaṁ tasya na tvānantaryamātrakam ||
ŚlōVā.SNA.434ab: jvālādēr api nāśitvaṁ naiva siddhaṁ pratikṣaṇam
ŚlōVā.SNA.434cd: laghavō ’vayavās tatra yānti dēśāntaraṁ laghu ||
ŚlōVā.SNA.435ab: prabhūtaṁ varttidēśē hi tējastiṣṭhati piṇḍitam
ŚlōVā.SNA.435cd: tatra yāvad vrajaty ūrdhvaṁ tāvajjvālēti gamyatē ||
ŚlōVā.SNA.436ab: tatō ’pi yadatikramya yāti tat syāt prabhātmakam
ŚlōVā.SNA.436cd: tataḥ paraṁ tu yad yāti tat saukṣmyān nāvadhāryatē ||
ŚlōVā.SNA.437ab: uttarāvayavai ruddhē mārgē pūrvē na yānti ca
ŚlōVā.SNA.437cd: yathōttarē vimuñcanti pūrvē yānti tathā tathā ||
ŚlōVā.SNA.438ab: saṁkrāntāv api tēnaiṣāṁ tr̥ṇādau vr̥ddhyasambhavaḥ
ŚlōVā.SNA.438cd: śabdē vr̥ddhyādyabhāvō ’pi dhvaniśaighryēṇa jāyatē ||
ŚlōVā.SNA.439ab: śarīrē yauvanādyāptiḥ pariṇāmāc ca sētsyati
ŚlōVā.SNA.439cd: tathā hi sannivēśādi pratyabhijñāyatē janaiḥ ||
ŚlōVā.SNA.440ab: tatrānyānanyavr̥ttīnām anēkāntasvabhāvataḥ
ŚlōVā.SNA.440cd: utpattisthitināśānāṁ virōdhaḥ prāṅnirākr̥taḥ ||
ŚlōVā.SNA.441ab: ēkasantānasambandhāt pratyabhijñānakalpanā
ŚlōVā.SNA.441cd: jñānasantatimārgēṇa vāryānyatvādyasambhavāt ||
ŚlōVā.SNA.442ab: ēvaṁ sthitasya śabdasya śrutikālāt kṣaṇāntarē
ŚlōVā.SNA.442cd: sambhāvyatē vināśitvaṁ na bhūyō ’nyēna hētunā ||
ŚlōVā.SNA.443ab: yathā śastrādibhir bhēdāj jarayā vā paṭādayaḥ
ŚlōVā.SNA.443cd: naṅkṣyantītyavagamyantē naivaṁ śabdē ’sti kāraṇam ||
ŚlōVā.SNA.444ab: śabdō yathā paudgalikō niṣiddhaḥ, syād vāyavīyasya sa ēva mārgaḥ
ŚlōVā.SNA.444cd: tasmād anirdhāritahētumārgaḥ sarvatra sākṣād bhavatīti nityaḥ ||


---------------------------------------------------------------------
[vākyādhikaraṇa (VAA)]

ŚlōVā.VAA.1ab: padārthapadasambandhanityatvē sādhitē ’pi vaḥ
ŚlōVā.VAA.1cd: naiva vēdapramāṇatvaṁ vākyārthaṁ prati sidhyati ||
ŚlōVā.VAA.2ab: padāni gamayēyus taṁ pratyēkaṁ saṁhatāni vā
ŚlōVā.VAA.2cd: vyatiriktō ’tha vā śabdaḥ padārthā vā’’pi pūrvavat ||
ŚlōVā.VAA.3ab: tat pramāṇaṁ smr̥tīnāṁ ca tathā sambandhataddhiyām
ŚlōVā.VAA.3cd: pratyēkaṁ saṁhatatvēna tadvad ēva vikalpanam ||
ŚlōVā.VAA.4ab: adr̥ṣṭasaṅgatitvēna sarvēṣām animittatā
ŚlōVā.VAA.4cd: anyaḥ pratītō na hy anyaṁ gamayiṣyaty asaṅgatam ||
ŚlōVā.VAA.5ab: apratītaś ca sambandhō nāpy asattvād viśiṣyatē
ŚlōVā.VAA.5cd: na cā'vijñāyamānasya sadbhāvō ’pi pramāṇavān ||
ŚlōVā.VAA.6ab: vākyavākyārthayōr nāpi vastutvam upapadyatē
ŚlōVā.VAA.6cd: spaṣṭaṁ padatadarthābhyām anyā'nanyā'nirūpaṇāt ||
ŚlōVā.VAA.7ab: na tāvad avagamyētē kaiś cit tadvyatirēkataḥ
ŚlōVā.VAA.7cd: yaugapadyāgr̥hītēś ca samudāyau na sidhyataḥ ||
ŚlōVā.VAA.8ab: na sattāyaugapadyasya vyavahārāṅgatēṣyatē
ŚlōVā.VAA.8cd: arvanityatayā mā bhūd viśēṣānavadhāraṇam ||
ŚlōVā.VAA.9ab: jñānānāṁ kramavarttitvād yaugapadyē ’py asambhavaḥ
ŚlōVā.VAA.9cd: ēna tatsamudāyō ’pi na vākyārthaḥ pratīyatē ||
ŚlōVā.VAA.10ab: sambandhapūrvakatvaṁ ca vākyavākyārthayōḥ sthitam
ŚlōVā.VAA.10cd: svatantrēṣu hi vākyatvaṁ kadā cin nōpalakṣyatē ||
ŚlōVā.VAA.11ab: sambandhaś cānapēkṣatvāt kasya cin nāvakalpatē
ŚlōVā.VAA.11cd: padāni tāvad varṇā vā svarūpair na kadācana ||
ŚlōVā.VAA.12ab: anarthakēṣv adr̥ṣṭatvād apēkṣantē parasparam
ŚlōVā.VAA.12cd: na cānuccāritaḥ śabdaḥ śaknōty anyam apēkṣitum ||
ŚlōVā.VAA.13ab: yaugapadyaṁ tu nāsty ēva na cōccārya tirōhitaḥ
ŚlōVā.VAA.13cd: apēkṣaṇē ’pi sambandhō naiva kaś cit pratīyatē ||
ŚlōVā.VAA.14ab: kāryakāraṇasaṁyōgasamavāyādilakṣaṇaḥ
ŚlōVā.VAA.14cd: ēkārthasamavāyē ’pi sarvēṣāṁ vyōmni tulyatā ||
ŚlōVā.VAA.15ab: tatrōktānuktayōgyādēr na viśēṣyēṇa saṅgatiḥ
ŚlōVā.VAA.15cd: ēkakāryaniyōgō ’pi vyaṅgyē janyē ’tha vā bhavēt ||
ŚlōVā.VAA.16ab: vyaṅgyās tāvat pr̥thagbhūtāḥ padārthāḥ padabhēdataḥ
ŚlōVā.VAA.16cd: tathā tadviṣayāpy ētair buddhir naikāpi jāyatē ||
ŚlōVā.VAA.17ab: yā tu svaviṣayā buddhiḥ pratiśabdam asāv api
ŚlōVā.VAA.17cd: na caikajñānajananaṁ bhinnais taiḥ kramavarttibhiḥ ||
ŚlōVā.VAA.18ab: na cāvayavaśō bōdhād aikyaṁ vākyatadarthayōḥ
ŚlōVā.VAA.18cd: na cāvayavabuddh nāṁ bhrāntitvaṁ bādhakād r̥tē ||
ŚlōVā.VAA.19ab: ēkanirbhāgatābuddhēr asatyāḥ satyatā katham
ŚlōVā.VAA.19cd: anurāgavyavacchēdau buddhīnāṁ na ca siddhyataḥ ||
ŚlōVā.VAA.20ab: kṣaṇikatvād atō ’rthatvaṁ nēṣṭaṁ saṁsargabhēdayōḥ
ŚlōVā.VAA.20cd: yadi dhriyata gōbuddhiḥ śuklabuddhijanikṣaṇē ||
ŚlōVā.VAA.21ab: tatō ’nyābhyō nivarttēta saṁsr̥jyēta tathānayā
ŚlōVā.VAA.21cd: saṁsargō na ca buddhīnāṁ saṁyōgādēr asambhavāt ||
ŚlōVā.VAA.22ab: ēkātmavr̥ttitā tulyā ghaṭahastyādidhīṣv api
ŚlōVā.VAA.22cd: tathā nirantarōtpattiḥ, nākāṅkṣā vātra śabdavat ||
ŚlōVā.VAA.23ab: kṣaṇikā’’yugapadbhāvē kā buddhiḥ kām apēkṣatē
ŚlōVā.VAA.23cd: ata ēva viśiṣṭā dhīs tābhir naikōpajanyatē ||
ŚlōVā.VAA.24ab: yataḥ kalpyēta sarvāsāṁ saṁsargas tadapēkṣayā
ŚlōVā.VAA.24cd: na ca saṁsargavicchēdanirbhāsō ’ntaḥ prakalpitaḥ ||
ŚlōVā.VAA.25ab: bāhyābhāsō ’rtharūpēṇa pramāṇaṁ svapnavad bhavēt
ŚlōVā.VAA.25cd: na ca kālatrayōpētabāhyārthāsambhavē sati ||
ŚlōVā.VAA.26ab: pravartētāpi vijñānaṁ na cāsmin bāhyasambhavaḥ
ŚlōVā.VAA.26cd: anutpannē ’pi tēnāsminn utpannaparikalpanā ||
ŚlōVā.VAA.27ab: arthasaṁsargadr̥ṣṭyā vā saṁsargō ’tra prakalpyatē
ŚlōVā.VAA.27cd: buddhyōr na tāvad ēvaṁ syād viśēṣaṇaviśēṣyatā ||
ŚlōVā.VAA.28ab: tathaiva śabdatadbuddhyōr viśēṣōtpattyasambhavāt
ŚlōVā.VAA.28cd: tāvān ēva hi gōśabdaḥ śuklaśabdē ’pi kīrtitē ||
ŚlōVā.VAA.29ab: pūrvasattvē ’pi tāvattā tasyaivaṁ taddhiyōr api
ŚlōVā.VAA.29cd: viśēṣaṇaviśēṣyatvaṁ na syāc chuklatvagōtvayōḥ ||
ŚlōVā.VAA.30ab: na tayōr anurāgō hi nā'vacchēdaḥ parasparam
ŚlōVā.VAA.30cd: gōtvēna na hi śuklatvaṁ gōtvaṁ vā tēna rajyatē ||
ŚlōVā.VAA.31ab: anyōnyātmany asadbhāvād vyaktyaṅgatvād dvayōr api
ŚlōVā.VAA.31cd: vyaktiś cēd anurajyēta tābhyāṁ tatrāpi śabdayōḥ ||
ŚlōVā.VAA.32ab: na parasparasambandhaḥ syād atadgōcarau hi tau
ŚlōVā.VAA.32cd: śabdair anucyamānē hi saty apy ēkāśrayē ’rthataḥ ||
ŚlōVā.VAA.33ab: śabdānāṁ naiva sambandhaḥ pr̥thivīsthagavāśvavat
ŚlōVā.VAA.33cd: ēkārthasamavāyē ’pi rūpādēr naiva saṅgatiḥ ||
ŚlōVā.VAA.34ab: na caikavyaktivr̥ttitvē pramāṇaṁ gōtvaśuklayōḥ
ŚlōVā.VAA.34cd: sambandhād ētayōs tatra syād ēkavyaktikalpanā ||
ŚlōVā.VAA.35ab: tadēkatvāc ca sambandha ēvam anyōnyasaṁśrayam
ŚlōVā.VAA.35cd: na cātra padam asty anyad yēnaikavyaktidhīr bhavēt ||
ŚlōVā.VAA.36ab: na cā'syāḥ padavācyatvaṁ, vācyatē ’pi na caikatā
ŚlōVā.VAA.36cd: gamyamānasya caikatvāt sambandhō yadi kalpyatē ||
ŚlōVā.VAA.37ab: pārthivatvādyabhēdēna kiṁ na syād ghaṭavr̥kṣayōḥ
ŚlōVā.VAA.37cd: śuklaśrutyā na gōtvādiḥ kr̥ṣṇādibhyō nivarttyatē ||
ŚlōVā.VAA.38ab: svabhāvatō ’vabōdhaś ca tadvaśān nā'pasarpati
ŚlōVā.VAA.38cd: kr̥ṣṇādyapōhanaṁ vācyaṁ śuklaśabdasya yady api ||
ŚlōVā.VAA.39ab: tathāpi gōgatatvē ’sya pramāṇaṁ naiva sannidhiḥ
ŚlōVā.VAA.39cd: tadviṣaya ēvēti yāvacchabdēna nōcyatē ||
ŚlōVā.VAA.40ab: tāvat sarvam aśābdaṁ syāt svātantryēṇā'dhyavasyataḥ
ŚlōVā.VAA.40cd: sannidhēr anumīyēta tādr̥śaṁ vacanaṁ yadi ||
ŚlōVā.VAA.41ab: punaḥ saṇṇidhyadhīnaiva tasyaitadviṣayā'rthatā
ŚlōVā.VAA.41cd: tatrāpi śabdak.lptiś cēd anavasthā bhavēd iyam ||
ŚlōVā.VAA.42ab: ṣaṭpramāṇā'tiriktatvāt tasmāt sannidhyanāśrayaḥ
ŚlōVā.VAA.42cd: sambandhakāraṇaṁ nāpi ṣaṣṭhī gavyupalabhyatē ||
ŚlōVā.VAA.43ab: satyām api tu sambandhaḥ śrautas tāvan nirākr̥taḥ
ŚlōVā.VAA.43cd: gamyamānasya cārthasya naiva dr̥ṣṭaṁ viśēṣaṇam ||
ŚlōVā.VAA.44ab: śabdānarair vibhaktyā vā dhūmō ’yaṁ jvalatītivat
ŚlōVā.VAA.44cd: saṁsargē cāpi bhēdē vā vākyārthē parikalpitē ||
ŚlōVā.VAA.45ab: tasya yāvat padārthatvān naikavākyatvasambhavaḥ
ŚlōVā.VAA.45cd: padārthavyatirēkaś ca nāsti saṁsargabhēdayōḥ ||
ŚlōVā.VAA.46ab: na ca vastvantarā''rambhaḥ padārthais tadanugrahāt
ŚlōVā.VAA.46cd: na hi jātiguṇaiḥ kiṁ cit kāryamāraśyatē bahiḥ ||
ŚlōVā.VAA.47ab: tadabhāvē ’vabōdhaś ca jātō ’pi svapnavanmr̥ṣā
ŚlōVā.VAA.47cd: satām ēva viśēṣāṇāṁ saṁnidhēr yō ’pi manyatē ||
ŚlōVā.VAA.48ab: vākyārthatvam abhivyaktau tasyāpi tadanēkatā
ŚlōVā.VAA.48cd: prāksattvē ca kutas tēṣāṁ pramāṇaṁ pratyayair vinā ||
ŚlōVā.VAA.49ab: na caiṣāṁ vastusattvaṁ ca tatpadē ’stitvakāraṇaṁ
ŚlōVā.VAA.49cd: ēvam ādyā'ntyasarvēṣāṁ pr̥thaksaṁghātakalpanē ||
ŚlōVā.VAA.50ab: anyōnyā'nugrahā'bhāvāt padānāṁ nāsti vākyatā
ŚlōVā.VAA.50cd: ādyaṁ yadi padaṁ sarvaiḥ saṁskriyēta viśēṣataḥ ||
ŚlōVā.VAA.51ab: tatas tad ēva vākyaṁ syād anyaś ca dyōtakō gaṇaḥ
ŚlōVā.VAA.51cd: ēvam antyēṣu sarvēṣu pr̥thagbhūtēṣv avasthitam ||
ŚlōVā.VAA.52ab: svatantrēṣu hi vākyatvaṁ kathacinnōpalakṣitam
ŚlōVā.VAA.52cd: sphōṭajātiniṣēdhaś ca syāt padasphōṭajātivat ||
ŚlōVā.VAA.53ab: vāryaḥ padakramō vākyaṁ yathā varṇakramaḥ padam
ŚlōVā.VAA.53cd: buddhyā na cōpasaṁhartuḥ kramō niṣkr̥ṣya śakyatē ||
ŚlōVā.VAA.54ab: padāny ēva hi tadvanti vartantē śrōtrabuddhivat
ŚlōVā.VAA.54cd: tāvatsv ēva padēṣv anyaḥ kramō ’nyaś ca pratīyatē ||
ŚlōVā.VAA.55ab: tatra yāvat kramaṁ bhēdō vākyārthasya prasajyatē
ŚlōVā.VAA.55cd: padāntarasya pārārthyādākhyātaṁ yō ’pi manyatē ||
ŚlōVā.VAA.56ab: vākyaṁ prādhānyayōgēna vākyārthaṁ cāpi bhāvanām
ŚlōVā.VAA.56cd: tatrāpi na bahirvastu kriyākārakasaṅgatiḥ ||
ŚlōVā.VAA.57ab: na kārakāṇām anyōnyaṁ na kriyāṇāṁ pratīyatē
ŚlōVā.VAA.57cd: ukhāyāmōdanaṁ kāṣṭhair dēvadattaḥ pacēd iti ||
ŚlōVā.VAA.58ab: dravyāṇāṁ tāvad ētasmin na sambandhaḥ parasparam
ŚlōVā.VAA.58cd: atyantabhēdaniṣpannaṣaṣṭhyabhāvānapēkṣaṇaiḥ ||
ŚlōVā.VAA.59ab: tr̥tīyādyapahārēṇa sannidhēr api bādhanāt
ŚlōVā.VAA.59cd: kāṣṭhādīnāṁ ca sambandhaḥ kriyayā na svarūpataḥ ||
ŚlōVā.VAA.60ab: ārdrādidharmakaiḥ pākas taiḥ kr̥tō na hi dr̥śyatē
ŚlōVā.VAA.60cd: śaktiḥ kāraṇam iṣṭhā cēd, amūrtā sāpi niṣkriyā ||
ŚlōVā.VAA.61ab: śaktair api ca taiḥ pākas tiṣṭhadbhir naiva sādhyatē
ŚlōVā.VAA.61cd: jvalanādimukhēnātha tēṣāṁ pākēna saṅgatiḥ ||
ŚlōVā.VAA.62ab: tathāpi karmaṇā kramaṁ na sādhyam iti durbham
ŚlōVā.VAA.62cd: bhinnārthasamavētatvān na ca sambandhasambhavaḥ ||
ŚlōVā.VAA.63ab: na cānyakārakōtpādyē kārakaṁ kārakāntaram
ŚlōVā.VAA.63cd: jvalanādīni kurvanti na ca syuḥ pākasādhanam ||
ŚlōVā.VAA.64ab: apākasādhanānāṁ ca kutas tēnaikavācyatā
ŚlōVā.VAA.64cd: jvalanādigatā pākē śaktiś cēd upacaryatē ||
ŚlōVā.VAA.65ab: kartr̥tvāt tatra kāṣṭhādēḥ karaṇatvādi ca durlabham
ŚlōVā.VAA.65cd: mukhyaṁ kārakavaicitryam alabdhaṁ jvalanādiṣu ||
ŚlōVā.VAA.66ab: kathaṁ tu pākavēlāyām upacārēṇa labhyatē
ŚlōVā.VAA.66cd: svavyāpārē ca kāṣṭhādēḥ karaṇatvādyasambhavaḥ ||
ŚlōVā.VAA.67ab: viklidyanti jvalantīti bibhratīti ca darśanāt
ŚlōVā.VAA.67cd: na caiṣāṁ pākavēlāyāṁ vyāpārāntaram iṣyatē ||
ŚlōVā.VAA.68ab: ēkaprayōgavat, tēna kartr̥taiva prasajyatē
ŚlōVā.VAA.68cd: pacinā cānupāttēṣu jvalanādiṣv asaṅgatiḥ ||
ŚlōVā.VAA.69ab: na hi sadbhāvamātrēṇa tāni sambandhakāraṇam
ŚlōVā.VAA.69cd: na ca śabdāntarair ēṣām upādānamataḥ paciḥ ||
ŚlōVā.VAA.70ab: dēvadattakriyāvācī na syāt kāṣṭhādisaṅgataḥ
ŚlōVā.VAA.70cd: sarvavyāpāravācī cēt pacir iṣṭas tathā sati ||
ŚlōVā.VAA.71ab: kartr̥tvam ēva kāṣṭādēr āpannaṁ dēvadattavat
ŚlōVā.VAA.71cd: dhātunōktakriyē nityaṁ kārakē kartr̥tēṣyatē ||
ŚlōVā.VAA.72ab: sarvēṣāṁ bhāvanāsāmyē na hy anyat kartr̥lakṣaṇam
ŚlōVā.VAA.72cd: kāṣṭhādīni pacantīti vivakṣā yā ca dr̥śyatē ||
ŚlōVā.VAA.73ab: sāpi naivōpapadyēta yady anyat kartr̥lakṣaṇam
ŚlōVā.VAA.73cd: ēkadhātugr̥hītānāṁ na cāsty aṅgapradhānatā ||
ŚlōVā.VAA.74ab: na kārakaṁ tataḥ karttā prādhānyābhihitakriyam
ŚlōVā.VAA.74cd: ataḥ samapradhānānām abhidhā sadasattvayōḥ ||
ŚlōVā.VAA.75ab: kva cit kārakavaicitryaṁ kva cid aikyaṁ na yujyatē
ŚlōVā.VAA.75cd: pratyayēnāpi naivātra jvalanādiparigrahaḥ ||
ŚlōVā.VAA.76ab: kartr̥mātraṁ tv asau brūyād atha vā tadgatā kriyām
ŚlōVā.VAA.76cd: tasmān na pacatīty atra kāṣṭhādēr asti saṅgatiḥ ||
ŚlōVā.VAA.77ab: sarvatra na ca dhātvarthaḥ pratyayārthēna yujyatē
ŚlōVā.VAA.77cd: bhāvanā pratyayārthō hi dhātvarthānāṁ ca tāṁ prati ||
ŚlōVā.VAA.78ab: sādhyasādhanayōgyānām upādānaṁ ca dhātubhiḥ
ŚlōVā.VAA.78cd: sādhyatvaṁ pākam ity ēvaṁ pākēnaiva ca sādhanam ||
ŚlōVā.VAA.79ab: pac ity ētēna rūpēṇa naikō ’py aṁśaḥ pratīyatē
ŚlōVā.VAA.79cd: vidhibhāvanayōś caikapratyayagrāhyatākr̥taḥ ||
ŚlōVā.VAA.80ab: dhātvarthāt prathamaṁ tāvat sambandhō ’dhyavasīyatē
ŚlōVā.VAA.80cd: vidhāv avasitē tatra kēvalē bhāvanātmani ||
ŚlōVā.VAA.81ab: paścāt sambadhyamānō ’pi na dhātvarthō vidhīyatē
ŚlōVā.VAA.81cd: vidhyahīnapravr̥ttēś ca na sa kāryaḥ śrutō ’pi san ||
ŚlōVā.VAA.82ab: ēvaṁ kārakavidhyantavidhānasyāpy asambhavaḥ
ŚlōVā.VAA.82cd: vidhyantatvaṁ prayājādēr niṣēdhavyam asaṅgatam ||
ŚlōVā.VAA.83ab: asambaddhatvam ētēṣāṁ vācyaṁ śuklagavādivat
ŚlōVā.VAA.83cd: tatrārthalakṣaṇā kā cit sambhavēd api saṅgatiḥ ||
ŚlōVā.VAA.84ab: vākyair ēva tv asambaddhaiḥ sambandhō na prakalpyatē
ŚlōVā.VAA.84cd: atō ’nyōnyāśrayatvaṁ syād ēkamūlāprasiddhitaḥ ||
ŚlōVā.VAA.85ab: ēvam aṁśatrayāsattvāj jātō nirviṣayō vidhiḥ
ŚlōVā.VAA.85cd: dhātvarthakārakāṇāṁ tu sākṣān naivaiṣa sidhyati ||
ŚlōVā.VAA.86ab: vidhēr bhāvanayā rōdhāt kartus tēṣv apravartanāt
ŚlōVā.VAA.86cd: kriyākārakasambandhamūlatvāt sarvasaṅgatiḥ ||
ŚlōVā.VAA.87ab: niṣēdhyā tanniṣēdhēna svasvāmipitr̥bandhuṣu
ŚlōVā.VAA.87cd: upasarganipātānāṁ kēna cin na ca saṅgatiḥ ||
ŚlōVā.VAA.88ab: parasparaṁ tv asidhhaiva svātantryēṇa ca nāmabhiḥ
ŚlōVā.VAA.88cd: kriyāviśēṣaṇatvāc ca vinā naivōpasargatā ||
ŚlōVā.VAA.89ab: vākyārthō ’sattvabhūtatvād ētair na ca viśiṣyatē
ŚlōVā.VAA.89cd: kriyādvārā'tha kalpyēta sāpi nākārakātmanaḥ ||
ŚlōVā.VAA.90ab: asattvabhūm arthaṁ ca nādhyavasyati kārakam
ŚlōVā.VAA.90cd: viśēṣaṇatvam apy ēṣāṁ naivārthānanurañjanāt ||
ŚlōVā.VAA.91ab: ānarthakyānyavācitvaviparōtaprasādhanāt
ŚlōVā.VAA.91cd: pralambatē ’yam ityādau tēṣāṁ kaś cid arthakaḥ ||
ŚlōVā.VAA.92ab: prāsādādiṣu cānyō ’rthō viparītaḥ pratiṣṭhatē
ŚlōVā.VAA.92cd: yēna svārthāvirōdhēna viśēṣa upajanyatē ||
ŚlōVā.VAA.93ab: viśēṣaṇaṁ tadēvēṣṭaṁ na tu yat svārthanāśakam
ŚlōVā.VAA.93cd: ābhimukhyōrdhvagatyādiviśēṣō yō ’vagamyatē ||
ŚlōVā.VAA.94ab: tasyāpi kartr̥dharmatvān na dhātvarthāṅgatēṣyatē
ŚlōVā.VAA.94cd: kartrā ca saha sambandhō nōpasargasya vidyatē ||
ŚlōVā.VAA.95ab: aṁśatrayātiriktatvān nāpi bhāvanayā saha
ŚlōVā.VAA.95cd: pratiṣēdhavikalpādēḥ sambandhaś ca virudhyatē ||
ŚlōVā.VAA.96ab: anyarūpaparicchēdād vāhyavastvarthavādinām
ŚlōVā.VAA.96cd: svaśrutēḥ prathamaṁ vastu sadbhāvēna nirūpitam ||
ŚlōVā.VAA.97ab: kathaṁ nañādibhiḥ paścād abhāvam upanīyatē
ŚlōVā.VAA.97cd: virōdhaś ca tayōḥ śrutyōr asti nāstīti śabdavat ||
ŚlōVā.VAA.98ab: vikalpē punarēkasya śabdasyaiṣā virōdhitā
ŚlōVā.VAA.98cd: gavādivac ca naitēṣāṁ svatantrārthāvadhāraṇam ||
ŚlōVā.VAA.99ab: yēna tatpūrvakaṁ santaṁ vākyārthaṁ yāyurātmanā
ŚlōVā.VAA.99cd: samudāyē ’py asiddhatvāt yēna vakṣyaty ahētutām ||
ŚlōVā.VAA.100ab: gamyatē cēt yatō ’vōcat pratyēkāśaktisiddhayē
ŚlōVā.VAA.100cd: asambandhāt padārthānām iti pūrvōktayā diśā ||
ŚlōVā.VAA.101ab: sann apy ajñāyamānatvād asann ity abhidhīyatē
ŚlōVā.VAA.101cd: aikaikaśyē padārthānāṁ vākyārthē vyabhicāritā ||
ŚlōVā.VAA.102ab: prāgasiddhēḥ samastānām asādhāraṇaduṣṭatā
ŚlōVā.VAA.102cd: padārthān ēva vākyārthaṁ yaḥ sāmastyēna manyatē ||
ŚlōVā.VAA.103ab: gaur aśvaḥ puruṣō hastīty atrāpy asya prasajyatē
ŚlōVā.VAA.103cd: vyastasya yō ’rthaḥ śabdasya na sāmastyē jahāti tam ||
ŚlōVā.VAA.104ab: taṁ cōjjhati na viśrambhaḥ padārthaṁ prati labhyatē
ŚlōVā.VAA.104cd: tatra dvitrādisāmānyavijñānaṁ kēvalaṁ bhavēt ||
ŚlōVā.VAA.105ab: anēkaśabdavijñānān na viśēṣāvadhāraṇam
ŚlōVā.VAA.105cd: padārthasaṅgatē ’rthē cēd vākyaṁ sākṣāt pravarttatē ||
ŚlōVā.VAA.106ab: padārthasaṁvidas tatra na syād dr̥ṣṭōpakāritā
ŚlōVā.VAA.106cd: tēnājñātapadārthō ’pi budhyētaiva svabhāvataḥ ||
ŚlōVā.VAA.107ab: tān vānurudhyamānasya kāraṇaṁ syusta ēva tē
ŚlōVā.VAA.107cd: tatra cōktam, atō nāsti vākyadhīmūlasambhavaḥ ||
ŚlōVā.VAA.108ab: tataś cārthād bhavēl lōkē, vēdārthas tv apramāṇakaḥ
ŚlōVā.VAA.108cd: samayāt puruṣāṇāṁ vā guṇavr̥ddhyādivanmataḥ ||
ŚlōVā.VAA.109ab: niṣkāraṇō ’pi sannarthō yājñikaiḥ paribhāṣitaḥ
ŚlōVā.VAA.109cd: tatra cōktaṁ kathāvat tu saṅghātāt pauruṣēyatā ||
ŚlōVā.VAA.110ab: na cāptaḥ puruṣō ’trāsti, tēna vēdāpramāṇatā
ŚlōVā.VAA.110cd: atrābhidhīyatē, yady apy asti mūlāntaraṁ na naḥ ||
ŚlōVā.VAA.111ab: padārthānāṁ tu mūlatvaṁ dr̥ṣṭaṁ tadbhāvabhāvataḥ
ŚlōVā.VAA.111cd: satyaṁ na vācakaṁ vākyaṁ vākyārthasyōpapadyatē ||
ŚlōVā.VAA.112ab: anyathāpy upapannatvāc chaktis tatrāpramāṇikā
ŚlōVā.VAA.112cd: pada ēva hi varṇānāṁ śaktiḥ klēśēna kalpitā ||
ŚlōVā.VAA.113ab: tirōbhāvād iha tv ēṣāṁ bhavēt klēśatarēṇa sā
ŚlōVā.VAA.113cd: bahavaś cānusandhēyā varṇāś ciratirōhitāḥ ||
ŚlōVā.VAA.114ab: padārthēṣūpayuktānāṁ punarvyāpārakalpanā
ŚlōVā.VAA.114cd: padārthānāṁ ca sāmarthyaṁ gamyamānam apahnutam ||
ŚlōVā.VAA.115ab: ānantaryād dhi vākyārthas taddhētutvaṁ na muñcati
ŚlōVā.VAA.115cd: ēkayaiva hi saṁskr̥tyā kathaṁ kāryadvayaṁ bhavēt ||
ŚlōVā.VAA.116ab: na caiṣāṁ pūrvasaṁskārād anyō ’stīti pratīyatē
ŚlōVā.VAA.116cd: na cānyavarṇavēlāyāṁ tēṣv ālōcanasambhavaḥ ||
ŚlōVā.VAA.117ab: padatadvācyasambandhabuddhivyavadhibādhanāt
ŚlōVā.VAA.117cd: pratyakṣasmr̥tirūpātō na tēṣv ēkāsti vākyadhīḥ ||
ŚlōVā.VAA.118ab: tasmāc ca vākyanirbhāsā vākyaṁ sā dhīr na kalpatē
ŚlōVā.VAA.118cd: vākyam ity anayā buddhyā na cātmāṁśaḥ pratīyatē ||
ŚlōVā.VAA.119ab: na ca vākyārthabuddhyēdaṁ śūnyavādē nirūpitam
ŚlōVā.VAA.119cd: vākyavākyārthyōr aikyē bāhyābhyantaravādinām ||
ŚlōVā.VAA.120ab: vicchinnabhāgabuddhīnāṁ mr̥ṣātvaṁ niṣpramāṇakam
ŚlōVā.VAA.120cd: kalpyamānē ’pi naivaṁ ca vastubuddhir nivarttatē ||
ŚlōVā.VAA.121ab: tēṣv ēva ca padārthēṣu prak.lptastōkaśaktiṣu
ŚlōVā.VAA.121cd: āvāpōdvāparacanābhēdād vākyēṣv anantā ||
ŚlōVā.VAA.122ab: stōkaśaktyupapannē ’rthē bahuśaktyapramāṇatā
ŚlōVā.VAA.122cd: vākyatacchaktyanantatvē nārthāpattis tatō bhavēt ||
ŚlōVā.VAA.123ab: na cāvayavabuddhīnāṁ sādr̥śyād bhrāntikalpanā
ŚlōVā.VAA.123cd: na prasiddhāḥ pr̥thagbhūtā mukhyā hy avayavāḥ kva cit ||
ŚlōVā.VAA.124ab: nāvayavyantarē yasmāt sarvavākyēṣv abhāgatā
ŚlōVā.VAA.124cd: satām avayavānāṁ hi syād vā sadr̥śatā na vā ||
ŚlōVā.VAA.125ab: sādr̥śyaṁ narasiṁhādau yuktaṁ jātyantarē sati
ŚlōVā.VAA.125cd: tatra hy avayavāḥ siddhāḥ prāksaṁyōgavibhāginaḥ ||
ŚlōVā.VAA.126ab: pāṇyādayō hi vicchinnā dr̥śyantē nr̥śarīrataḥ
ŚlōVā.VAA.126cd: dēhēṣu ca pr̥thagbuddhis tēṣu sarvēṣu jāyatē ||
ŚlōVā.VAA.127ab: tatra tatsadr̥śatvād vā tatsāmānyēna vaikatā
ŚlōVā.VAA.127cd: hastādiṣūpapannēti pratyabhijñānasambhavaḥ ||
ŚlōVā.VAA.128ab: tadvad atrāpi sādr̥śyaṁ yadi nāmāvadhāryatē
ŚlōVā.VAA.128cd: siddhē ’vayavasatyatvē mr̥ṣā nirbhāgakalpanā ||
ŚlōVā.VAA.129ab: asatā yat tu sādr̥śyam asataḥ parikalpyatē
ŚlōVā.VAA.129cd: dhruvaṁ śaśaviṣāṇēna kharaśr̥aṅgasya tad bhavēt ||
ŚlōVā.VAA.130ab: athāsattvēna sādr̥śyam atrāpy astīti manyatē
ŚlōVā.VAA.130cd: sarvatraivaṁ samānatvāt kaś cin nāsadr̥śō bhavēt ||
ŚlōVā.VAA.131ab: bhāgaś citrē ’pi dr̥ṣṇādir dr̥ṣṭa ēva sadr̥ktayā
ŚlōVā.VAA.131cd: ēkadēśaś ca madyē ’pi samyaktiktarasēṣu ca ||
ŚlōVā.VAA.132ab: citrabuddhēs tu naivāsti pratītir bhāgaśō mama
ŚlōVā.VAA.132cd: ākārābhāvataḥ arthō ’tra citraḥ sāvayavaḥ sa ca ||
ŚlōVā.VAA.133ab: tasmān na padavarṇānām asattvāt sadr̥śī gatiḥ
ŚlōVā.VAA.133cd: vākyasyāpi na sādr̥śyaṁ tatrāvayavavarjanāt ||
ŚlōVā.VAA.134ab: syād varṇapadaniṣkr̥ṣṭir na ca vākyasadr̥ktayā
ŚlōVā.VAA.134cd: tēna na syād apōddhāras tēṣām ālambanād r̥tē ||
ŚlōVā.VAA.135ab: na ca vyañjakabhēdō ’pi padavarṇādr̥tē ’sti tē
ŚlōVā.VAA.135cd: sūkṣmatvād, aṇukalpānāṁ dhvanīnāṁ parikalpanāt ||
ŚlōVā.VAA.136ab: na ca kāryāntarārambhas tais tādr̥gupapadyatē
ŚlōVā.VAA.136cd: tēnāṇumātraśabdāṁśagr̥hītiḥ kēvalā bhavēt ||
ŚlōVā.VAA.137ab: satōr api ca nādānāṁ pr̥thaktvakramavattvayōḥ
ŚlōVā.VAA.137cd: vyaṅgyābhāvēna naivaiṣām abhivyaktiḥ prasidhyati ||
ŚlōVā.VAA.138ab: kr̥tsnasya yaugapadyēna bhavēd vāvagatir na vā
ŚlōVā.VAA.138cd: naiva prāksakalād vākyād grāhyaṁ kiñ cit tavāsti hi ||
ŚlōVā.VAA.139ab: tad ēva sakalaṁ vākyaṁ nyūnam anyadapēkṣya ca
ŚlōVā.VAA.139cd: tadviruddham, na cābhinnē nyūnasākalyakalpanā ||
ŚlōVā.VAA.140ab: pr̥thakprasiddhasadbhāvaṁ tripadaṁ ca catuṣpadē
ŚlōVā.VAA.140cd: nāstīti yadi kalpyēta vr̥kṣō na syāt tadā vanē ||
ŚlōVā.VAA.141ab: pr̥thakprasiddhyamithyātvāt syād vākyāntaratā yadi
ŚlōVā.VAA.141cd: vākyāc chabdāntaratvaṁ syāt tathaiva padavarṇayōḥ ||
ŚlōVā.VAA.142ab: tasmād yathā mahāvākyē laghūnām anirākriyā
ŚlōVā.VAA.142cd: tathaiva padavarṇānāṁ nāsattvaṁ vākyabuddhiṣu ||
ŚlōVā.VAA.143ab: kēvalasyāprayōgāc cēt, mahadarthē laghōr api
ŚlōVā.VAA.143cd: alpārthē tatprayuktaṁ cēt svārthē tadvat padāni naḥ ||
ŚlōVā.VAA.144ab: yady api vyavahāraṅgaṁ na pūrṇaṁ padavarṇayōḥ
ŚlōVā.VAA.144cd: tathāpy asty ēva sadbhāvas tanmātrē prayuyukṣitē ||
ŚlōVā.VAA.145ab: padārthamātram ēvēṣṭaṁ viśēṣē ’vagatē kva cit
ŚlōVā.VAA.145cd: padaṁ prayuñjatē kē cid varṇaṁ vārthasamanvitam ||
ŚlōVā.VAA.146ab: granthādhyayanavēlāyāṁ svarūpēṇāvadhāraṇam
ŚlōVā.VAA.146cd: pradhānaṁ padavarṇānāṁ vicchinnānām upāśritam ||
ŚlōVā.VAA.147ab: tadā prasiddhasattvānāṁ cōttaratrāsti sādhanam
ŚlōVā.VAA.147cd: na hi vākyārthabuddhyaiṣāṁ rūpaṁ kiñ cid viruddhyatē ||
ŚlōVā.VAA.148ab: yady apy ēṣāṁ na sāmarthyaṁ kēvalānāṁ tadudgamē
ŚlōVā.VAA.148cd: aviruddhas tu sadbhāvaḥ kāryāśaktarathāṅgavat ||
ŚlōVā.VAA.149ab: kēvalasyāprayōgitvaṁ tēnānaikāntikīkr̥tam
ŚlōVā.VAA.149cd: kāryād r̥tē ’pi dr̥ṣṭir yā sā śabdē ’py upapāditā ||
ŚlōVā.VAA.150ab: sadbhāvē padavarṇānāṁ bhēdō yaḥ paramāṇuvat
ŚlōVā.VAA.150cd: sarvābhāvas tataś cēti sēyaṁ bālabibhīṣikā ||
ŚlōVā.VAA.151ab: yathā tantvādayaḥ siddhāḥ paramāṇuṣu satsv api
ŚlōVā.VAA.151cd: tathā satsv api bhāgēṣu na varṇādi virōtsyatē ||
ŚlōVā.VAA.152ab: kiñ cit sāvayavaṁ dr̥ṣṭvā na ca sarvaṁ prasajyatē
ŚlōVā.VAA.152cd: ghaṭasāvayavatvē ’pi na bhāgaḥ paramāṇuṣu ||
ŚlōVā.VAA.153ab: tad atra padavarṇānāṁ bhēdaṁ pratyakṣasādhitam
ŚlōVā.VAA.153cd: varṇāṁśānupapattyā kaḥ śaknuyādapabādhitum ||
ŚlōVā.VAA.154ab: asattvē yē ca dr̥ṣṭāntāḥ prakr̥tipratyayādayaḥ
ŚlōVā.VAA.154cd: asiddhās tē, yatō lōkē tatsadbhāvaḥ pratīyatē ||
ŚlōVā.VAA.155ab: naiva hi prakriyāmātraṁ śāstrataḥ parikalpyatē
ŚlōVā.VAA.155cd: pratyakṣaṁ hy ēva tadrūpaṁ vācyam apy anyavācyavat ||
ŚlōVā.VAA.156ab: kramēṇa hi pratīyētē prakr̥tipratyayau padē
ŚlōVā.VAA.156cd: tadāgamē tadarthō ’pi svsaṁvēdyaḥ kramēṇa naḥ ||
ŚlōVā.VAA.157ab: anvayavyatirēkābhyām apy arthō gamyatē tayōḥ
ŚlōVā.VAA.157cd: amādyupajanāpāyē vr̥kṣārthō hy anugamyatē ||
ŚlōVā.VAA.158ab: vr̥kṣaṁ vr̥kṣēṇa cēty atra vr̥kṣatvaṁ tāvad ēva hi
ŚlōVā.VAA.158cd: karmatvaṁ hīyatē pūrvaṁ karaṇatvaṁ ca jāyatē ||
ŚlōVā.VAA.159ab: tathā vr̥kṣaṁ ghaṭaṁ cēti karmatvam anugamyatē
ŚlōVā.VAA.159cd: vr̥kṣatvaṁ hīyatē ’nyā ca ghaṭadhīrupajāyatē ||
ŚlōVā.VAA.160ab: tatra yō ’nvēti yaṁ śabdam arthas tasya bhavēd asau
ŚlōVā.VAA.160cd: anyathānupapattyā hi śaktis tatrāvatiṣṭhatē ||
ŚlōVā.VAA.161ab: yat kūpayūpasūpādau samānē ’py upabandhanē
ŚlōVā.VAA.161cd: nāsty arthānugamaḥ kaś cit tan na śabdō ’parādhyati ||
ŚlōVā.VAA.162ab: nānvayavyatirēkābhyām apūrvārthāvadhāraṇam
ŚlōVā.VAA.162cd: saṁsr̥ṣṭē ’vagatē ’rthē hi tābhyāṁ śaktir niyamyatē ||
ŚlōVā.VAA.163ab: tēnānēkātmakāc chabdād anēkārthāvabōdhanē
ŚlōVā.VAA.163cd: siddhē yadāgamē yō ’rthaḥ sa tasyaivāvadhāryatē ||
ŚlōVā.VAA.164ab: ēvaṁ pipīlikāpaṅktē rēṇucakrānvayē sati
ŚlōVā.VAA.164cd: gajāśvōpajanāpāyē ’py atādarthyam aśaktitaḥ ||
ŚlōVā.VAA.165ab: asty ēva ca gajāśvēṣu sāmānyaṁ rēṇukāraṇam
ŚlōVā.VAA.165cd: dr̥ḍhaprāṇiviśēṣatvaṁ samastavyastalakṣitam ||
ŚlōVā.VAA.166ab: dr̥ṣṭā pipīlikāpaṅktiḥ kēvalā rēṇuvarjitā
ŚlōVā.VAA.166cd: hastyādyanvayinī tēna na hētutvaṁ prapadyatē ||
ŚlōVā.VAA.167ab: prakr̥tipratyayādīnāṁ kēvalāviniyōgataḥ
ŚlōVā.VAA.167cd: yathaivārthā na dr̥śyantē tathā cānartham apy adaḥ ||
ŚlōVā.VAA.168ab: nāmākhyātādisākalyavaikalyānugamē sati
ŚlōVā.VAA.168cd: tadarthāsambhavō dr̥ṣṭaḥ padavākyāntarāśrayaḥ ||
ŚlōVā.VAA.169ab: viprāśvaḥ pacatē yātaṁ rājahastinyagāditi
ŚlōVā.VAA.169cd: tathānyarūpam anyādr̥k rājñā dadhy atra gām iti ||
ŚlōVā.VAA.170ab: vipraśabdau kva cid dr̥ṣṭānupasargārthavācinau
ŚlōVā.VAA.170cd: samudāyas tathānyatra brāhmaṇatvāvabōdhakaḥ ||
ŚlōVā.VAA.171ab: aśva ity api nāmēdam ākhyātaṁ luṅi cēdr̥śam
ŚlōVā.VAA.171cd: ākhyātaṁ pacatēśabdaḥ paca tē iti vā dvayam ||
ŚlōVā.VAA.172ab: strīdvitvaṁ puṁbahutvaṁ vā tē ṣaṣṭhyartha caturthyatha
ŚlōVā.VAA.172cd: pacatē iti sarvaṁ vā caturthyantaṁ śatuḥ padam ||
ŚlōVā.VAA.173ab: yātaṁ lōṇmadhyamadvitvamayātaṁ laṅi vā bhvēt
ŚlōVā.VAA.173cd: kartr̥niṣṭhādvitīyāntaṁ prathamāntaṁ napuṁsakam ||
ŚlōVā.VAA.174ab: rājahastī samāsō vā rājalōṇmadhyamō ’pi vā
ŚlōVā.VAA.174cd: hastinītyatha saptamyāmatha strīpratyayāntaram ||
ŚlōVā.VAA.175ab: agāditi luṅantaṁ syādagō vā pañcamīparaḥ
ŚlōVā.VAA.175cd: tānattītyatha vāpy ēvaṁ kvibantō ’yaṁ samāsabhāk ||
ŚlōVā.VAA.176ab: ēvamarthavikalpēna bhēdē ’rthō nāvatiṣṭhatē
ŚlōVā.VAA.176cd: nirbhāgē vācakē vākyē samastādasti nirṇyaḥ ||
ŚlōVā.VAA.177ab: tasmān na yō yam anvēti sarvadā tēna sō ’rthavān
ŚlōVā.VAA.177cd: anarthakatvavijñānāt tadrūpē ’pi padāntarē ||
ŚlōVā.VAA.178ab: tathā rājārthavān dr̥ṣṭō rājñēty atra ca nāsty asau
ŚlōVā.VAA.178cd: dadhi gaur iti nāpīmau vidmō dadhy atra gāmiti ||
ŚlōVā.VAA.179ab: anyasmiñ jñātasambandhē niṣiddhō ’nyaś ca vācakaḥ
ŚlōVā.VAA.179cd: na ca sarvavikārāṇām ānantyāt saṅgatīkṣaṇam ||
ŚlōVā.VAA.180ab: tasmād anarthakair ēva vinā jātiguṇānvayāt
ŚlōVā.VAA.180cd: prakr̥tipratyayādyantapadabhāgavivarjitaiḥ ||
ŚlōVā.VAA.181ab: vākyair ēva viśiṣṭhō ’rthaḥ svatantraiḥ pratipādyatē
ŚlōVā.VAA.181cd: bhāgaśaḥ kathitōpāyair aśvakarṇājakarṇavat ||
ŚlōVā.VAA.182ab: atra brūmaḥ padātmā na sarvēṣv ētēṣu bhidyatē
ŚlōVā.VAA.182cd: kēna cid dhaddharmabhēdēna jarā rājētivat kramāt ||
ŚlōVā.VAA.183ab: padāvadhāraṇōpāyān bahūnicchanti sūrayaḥ
ŚlōVā.VAA.183cd: kramanyūnātiriktatvasvaravākyasmr̥tiśrutīḥ ||
ŚlōVā.VAA.184ab: śēṣān arthān paricchidya svarūpair vākyagōcarān
ŚlōVā.VAA.184cd: tatsambandhānurūpārthavācitvēnānyanirṇayaḥ ||
ŚlōVā.VAA.185ab: tatrāvadhr̥tanāmārthair ākhyātāpēkṣaṇēna tat
ŚlōVā.VAA.185cd: ākhyātē sati nāmatvaṁ bhavēd ubhayasambhavē ||
ŚlōVā.VAA.186ab: yathā ca puruṣākārē samānē ’py avagamyatē
ŚlōVā.VAA.186cd: smaraṇād brāhmaṇatvādi prakr̥tipratyayānvayāt ||
ŚlōVā.VAA.187ab: tathānvākhyānabhēdēna prakr̥tipratyayādibhiḥ
ŚlōVā.VAA.187cd: nāmākhyātavyavsthānaṁ smaraṇēnōpalakṣyatē ||
ŚlōVā.VAA.188ab: aprāptasmr̥tyupāyānāṁ vivēkō ’yaṁ na jāyatē
ŚlōVā.VAA.188cd: ajñātē pitr̥saṁbandhē tulyō ’sau brāhmaṇādiṣu ||
ŚlōVā.VAA.189ab: tathā śrutyaiva sandigdhaṁ kiñ cin nirṇīyatē padam
ŚlōVā.VAA.189cd: sāmānādhikaraṇyēna prasiddhākhyātanāmabhiḥ ||
ŚlōVā.VAA.190ab: nanv ayaṁ na vibhāgaḥ syāt padajātimanicchataḥ
ŚlōVā.VAA.190cd: nāmākhyātamatigrāhyāḥ kathaṁ varṇāsta ēva tē ||
ŚlōVā.VAA.191ab: kēna vā nēṣyatē jātiḥ padajātacatuṣṭayē
ŚlōVā.VAA.191cd: suptiṅkr̥ttaddhitāḥ santi tathā dhātvādijātayaḥ ||
ŚlōVā.VAA.192ab: padaikyē ’py aviruddhēyam atyantānatirēkiṇī
ŚlōVā.VAA.192cd: varṇā ēvēti cagranthē niṣiddhātyantabhinnatā ||
ŚlōVā.VAA.193ab: bhramaṇatvādivac cāsau vyajyatē kramavarttibhiḥ
ŚlōVā.VAA.193cd: antyavarṇē ’tha vā vyaktiḥ pūrvasaṁskr̥tyapēkṣiṇi ||
ŚlōVā.VAA.194ab: yad vā yēnaiva dharmēṇa vyaṅktuṁ jātyantaraṁ kṣamāḥ
ŚlōVā.VAA.194cd: varṇāḥ svarūpasāmyē ’pi tēnākhyātādibuddhiṣu ||
ŚlōVā.VAA.195ab: vanapaṅktyādivac caiṣu samudāyēṣv asatsv api
ŚlōVā.VAA.195cd: bhinnākhyātādisāmānyavyavahārō bhaviṣyati ||
ŚlōVā.VAA.196ab: dhātupratyayatadvācyasāmānyānām iyaṁ gatiḥ
ŚlōVā.VAA.196cd: taddhitākhyātakr̥drūpaṁ nityaṁ hi smaryatē janaiḥ ||
ŚlōVā.VAA.197ab: na cānvākhyānamātrēṇa kalpitaṁ tacchabādivat
ŚlōVā.VAA.197cd: prayujyatē hi yadrūpaṁ tadupāyē na tiṣṭhati ||
ŚlōVā.VAA.198ab: avadhyagrahaṇaṁ yat tu prakr̥tipratyayau prati
ŚlōVā.VAA.198cd: anvākhyānavisaṁvādād ity ētac ca na duṣyati ||
ŚlōVā.VAA.199ab: tatra hy āptanarōktīnāṁ prāmāṇyam upapadyatē
ŚlōVā.VAA.199cd: yad vā tulyabalatvēna vikalpēna matāntaram ||
ŚlōVā.VAA.200ab: prakr̥tiḥ pratyayāṁśō vā kaś cit tāvan na bhidyatē
ŚlōVā.VAA.200cd: śiṣṭē vikaraṇādau tu yathēṣṭāṅgāṅgikalpanā ||
ŚlōVā.VAA.201ab: dhūmādāv api vahnyaṁśō kaś cid aṁśō ’numāpakaḥ
ŚlōVā.VAA.201cd: anyaḥ sādhāraṇō yadvat tadvad atra bhaviṣyati ||
ŚlōVā.VAA.202ab: yathā ca nityarūpatvān na tatrāṁśāntarōddhr̥tiḥ
ŚlōVā.VAA.202cd: tathātrāgamakō ’py aṁśō nityatvē na vyavasthitaḥ ||
ŚlōVā.VAA.203ab: yatra pratyayalōpēna prakr̥tiḥ syāt kvibantabat
ŚlōVā.VAA.203cd: śuddhaḥ prakr̥tilōpēna pratyayō vādhunādivat ||
ŚlōVā.VAA.204ab: tanmātrasya dviśaktitvaṁ tatra śabdasvabhāvataḥ
ŚlōVā.VAA.204cd: vākyārthē taddhitāntādipadasāmarthyabhēdavat ||
ŚlōVā.VAA.205ab: ēkadēśānumānēna kē cid āhur dvayārthatām
ŚlōVā.VAA.205cd: aparē ’rthaikadēśēna bruvatē ’nyārthalakṣaṇām ||
ŚlōVā.VAA.206ab: tattvayuktaṁ yatō nāsti lakṣaṇārūpatā matēḥ
ŚlōVā.VAA.206cd: mukhyatvēnaiva buddhir naḥ kvibantādiṣu jāyatē ||
ŚlōVā.VAA.207ab: lakṣaṇādipravr̥ttiś ca na śāstrēṇānugamyatē
ŚlōVā.VAA.207cd: tatsaṅkarē ca tēnaiva vācyavācakanirṇayaḥ ||
ŚlōVā.VAA.208ab: na ca tēna sahaitasya vijñātā sahavācitā
ŚlōVā.VAA.208cd: lōkaprayuktaśabdārthō nōpāyatvāc ca mucyatē ||
ŚlōVā.VAA.209ab: ākhyātapratyayēnāpi sahāsāv upalakṣitaḥ
ŚlōVā.VAA.209cd: kāmaṁ tadīyam apy arthaṁ gamayēd anumānataḥ ||
ŚlōVā.VAA.210ab: tāvatyaṁśē na kalpyau ca prakr̥tipratyayau punaḥ
ŚlōVā.VAA.210cd: sa ēvārthadviśaktitvē varaṁ klēśaḥ samāśritaḥ ||
ŚlōVā.VAA.211ab: nirjñātaparimāṇasya smaraṇānugamād vinā
ŚlōVā.VAA.211cd: nānātvaṁ kalpayitvāsya kaḥ śaktiṁ kalpayiṣyati ||
ŚlōVā.VAA.212ab: dadhyatrēti yadanyādr̥kpadaṁ pūrvāvadhāritāt
ŚlōVā.VAA.212cd: kē cid āhus tad ēvēdam ajānantaryadūṣitam ||
ŚlōVā.VAA.213ab: pratyabhijñāyatē tad dhi sa cārthaḥ sampratīyatē
ŚlōVā.VAA.213cd: ikārē tu yavijñānamakāraparasaṁhitē ||
ŚlōVā.VAA.214ab: atha vātmīyasiddhāntād yakāratvē ’sya saty api
ŚlōVā.VAA.214cd: dadhivācyārthaṁ sāmarthyaṁ lakṣaṇād avagamyatē ||
ŚlōVā.VAA.215ab: tathā hy aśrutadadhyatrō lakṣaṇānugamād vinā
ŚlōVā.VAA.215cd: vyutpannadadhiśabdō ’pi dadhyatrēti na buddhyatē ||
ŚlōVā.VAA.216ab: vikārānantyatō yas tu sambandhajñaptyasambhavaḥ
ŚlōVā.VAA.216cd: lakṣaṇāt tadviduktēr vā nātiklēśō bhaviṣyati ||
ŚlōVā.VAA.217ab: kiyat padam iti jñānaṁ yat tu tatra na jāyatē
ŚlōVā.VAA.217cd: svarāntaṁ vyañjanāntaṁ vā na cājñātē ’rthanirṇayaḥ ||
ŚlōVā.VAA.218ab: taducyatē padacchēdē tadapabhraṁśatāṁ vrajēt
ŚlōVā.VAA.218cd: saṁhitāviṣayē cāsya smaryatē sādhuśabdatā ||
ŚlōVā.VAA.219ab: ētasmiṁs tu pratīmō ’rtham agr̥hītāvadhāv api
ŚlōVā.VAA.219cd: tēna saty api vicchēdē padē bhēdō ’rthabhēdataḥ ||
ŚlōVā.VAA.220ab: jñāyatē cāvadhis tatra vyañjanāntō na tūcyatē
ŚlōVā.VAA.220cd: dadhiśabdāvabōdhyatvān nityaṁ nityasamāsavat ||
ŚlōVā.VAA.221ab: ētēna rājarājñādiśabdānāṁ dattam uttaram
ŚlōVā.VAA.221cd: kiñ cid aṁśasamānaṁ hi tadarthaṁ tatpadāntaram ||
ŚlōVā.VAA.222ab: yat tu brāhmaṇavastrādau brāhmaṇārthō na gamyatē
ŚlōVā.VAA.222cd: avadhyantaratas tatra tatpadāntarajr̥mbhitam ||
ŚlōVā.VAA.223ab: utsargasyāpavādēna bādhaḥ kasya na sammataḥ
ŚlōVā.VAA.223cd: tad brāhmapadam utsr̥ṣṭaṁ bādhyatē ’nyāvadhau padē ||
ŚlōVā.VAA.224ab: tattvēnāvadhim utkr̥ṣya yady ucyēta padāntaram
ŚlōVā.VAA.224cd: kēna svārthō ’sya vāryēta dēvadattādiśabdavat ||
ŚlōVā.VAA.225ab: ēvam ēvāśvakarṇādau samudāyaprasiddhitaḥ
ŚlōVā.VAA.225cd: vāryatē ’vayavasyārthō vr̥kṣādyarthāvadhāraṇāt ||
ŚlōVā.VAA.226ab: arthaprakaraṇādhīnabādhitasvārthayōr api
ŚlōVā.VAA.226cd: samastavyastayōr bhūyaḥ sa ēvārthaḥ pratīyatē ||
ŚlōVā.VAA.227ab: gōśuklādipadānāṁ tu samastavyastabhāvinām
ŚlōVā.VAA.227cd: svārthahānir na dr̥ṣṭēti kvānarthakyaṁ bhaviṣyati ||
ŚlōVā.VAA.228ab: padārthānugataś caiṣa vādyārthō gamyatē sadā
ŚlōVā.VAA.228cd: na viśiṣṭārthatā tasmād vākyasvātantryasādhinī ||
ŚlōVā.VAA.229ab: na vimuñcanti sāmarthyaṁ vākyārthēṣu padāni naḥ
ŚlōVā.VAA.229cd: tanmātrāvasitēṣv ēṣu padārthēbhyaḥ sa gamyatē ||
ŚlōVā.VAA.230ab: aśābdē cāpi vākyārthai na padārthēṣv aśābdatā
ŚlōVā.VAA.230cd: vākyārthasyēva naitēṣāṁ nimittāntarasambhavaḥ ||
ŚlōVā.VAA.231ab: sambaddham ēva caitē ’rthaṁ gamayantyavinābhuvam
ŚlōVā.VAA.231cd: sāmānyaṁ svaviśēṣēṇa vinā na hy upapadyatē ||
ŚlōVā.VAA.232ab: na cānumānam ēṣā dhīs tanmātrēṇa prasajyatē
ŚlōVā.VAA.232cd: pratijñārthaikadēśatvāt padārthānāṁ hy aliṅgatā ||
ŚlōVā.VAA.233ab: padārthair anuraktō ’sau vākyārthaḥ sampratīyatē
ŚlōVā.VAA.233cd: nātmanā gamayantyēnaṁ vinā, dhūmō ’gnimattvavat ||
ŚlōVā.VAA.234ab: pakṣadharmatvam ētēṣāṁ vākyārthē na ca gamyatē
ŚlōVā.VAA.234cd: na hi dēśādivat pūrvaṁ niṣpannaḥ sa pratīyatē ||
ŚlōVā.VAA.235ab: asattvabhūtamēnaṁ hi pratipadyāmahē tataḥ
ŚlōVā.VAA.235cd: kriyākārakasaṁsargaviśiṣṭaḥ prāgasau kutaḥ ||
ŚlōVā.VAA.236ab: dharmiṇy anavabuddhē ca na taddharmāvadhāraṇam
ŚlōVā.VAA.236cd: na ca prāgbōdhakaṁ kiñ cid vākyārthsyōpapadyatē ||
ŚlōVā.VAA.237ab: avabuddhē tu vākyārthē yadi taddharmatā bhavēt
ŚlōVā.VAA.237cd: vijñātē ’rthē tataḥ kiṁ nu pramēyam avaśiṣyatē ||
ŚlōVā.VAA.238ab: anvayaś ca padārthānāṁ na vākyārthair apēkṣyatē
ŚlōVā.VAA.238cd: sarvasminn ēva sujñānō bhūtabhāvitirōhitē ||
ŚlōVā.VAA.239ab: anyavākyārthasambandhajñānāc cānyō na gamyatē
ŚlōVā.VAA.239cd: anyatvāc ca padārthānām, tē cēn nānyārthadhīr bhavēt ||
ŚlōVā.VAA.240ab: sāmānyadr̥ṣṭak.lptau vā labhyatē na viśēṣadhīḥ
ŚlōVā.VAA.240cd: vākyārthāvagatiḥ sarvā tv asādhāraṇagōcarā ||
ŚlōVā.VAA.241ab: asambandhapratītēś ca prāmāṇyam upapāditam
ŚlōVā.VAA.241cd: sarvalōkaprasiddhā ca pratipattir iha sphuṭā ||
ŚlōVā.VAA.242ab: yatra kva cana vijñātān padārthān pratipadya hi
ŚlōVā.VAA.242cd: dūradēśādivār tāsu nāptōktē dhīr vihanyatē ||
ŚlōVā.VAA.243ab: āptavādāvisaṁvādād atra cēd anumānatā
ŚlōVā.VAA.243cd: nirṇayas tāvatā sidhyēd buddhyutpattir na tatkr̥tā ||
ŚlōVā.VAA.244ab: anyad ēva hi satyatvam āptavādatvahētukam
ŚlōVā.VAA.244cd: vākyārthaś cānya ēvēti jñātaḥ pūrvataraṁ tataḥ ||
ŚlōVā.VAA.245ab: tatra cēd āptavādēna satyatvam anumīyatē
ŚlōVā.VAA.245cd: vākyārthapratyayasyātra kathaṁ syād anumānatā ||
ŚlōVā.VAA.246ab: janma tulyaṁ hi buddhīnām āptānāptagirāṁ śrutau
ŚlōVā.VAA.246cd: janmādhikōpayōgī ca nānumāyās trilakṣaṇaḥ ||
ŚlōVā.VAA.247ab: śabdaprāmāṇyanirṇītyai padārthēbhyō yathēṣyatē
ŚlōVā.VAA.247cd: atyantādr̥ṣṭavākyārthapratipattis tathōcyatē ||
ŚlōVā.VAA.248ab: bhāvanāvacanas tāvat tāṁ smārayati lōkavat
ŚlōVā.VAA.248cd: anvayavyatirēkābhyāṁ pratyayārthas tu sēṣyatē ||
ŚlōVā.VAA.249ab: kaiś cit, anyais tu dhātvarthas tatsāmīpyōpakārataḥ
ŚlōVā.VAA.249cd: aparaiḥ samudāyārthas tata ēva hi gamyatē ||
ŚlōVā.VAA.250ab: pākādau yan na dr̥ṣṭāsau bhavatyādau tathaiva ca
ŚlōVā.VAA.250cd: vivēkaphalamandatvāt pacatyādau yathēṣṭatā ||
ŚlōVā.VAA.251ab: sā sādhyasādhanōpāyasāmānyārthāvadhāraṇāt
ŚlōVā.VAA.251cd: anyalabhyaṁ viśēṣāṁśaṁ yaṁ kañ cid abhikāṅkṣati ||
ŚlōVā.VAA.252ab: kāmāvagatasādhyatvaḥ svargaḥ kāṅkṣati bhāvanām
ŚlōVā.VAA.252cd: tatra sannidhiyōgyatvāt sambandhaḥ kalpyatē tayōḥ ||
ŚlōVā.VAA.253ab: tataḥ sā k.lptasambandhā sādhanāṁśam apēkṣatē
ŚlōVā.VAA.253cd: dhātvarthāsādhanaṁ kiñ cin nānuṣṭhānaṁ hi siddhyati ||
ŚlōVā.VAA.254ab: dhātuvācyaś ca yāgādir atr̥tīyāparō ’pi san
ŚlōVā.VAA.254cd: svabhāvād bhāvanāsaktaḥ sādhyaṁ kiñ cid apēkṣatē ||
ŚlōVā.VAA.255ab: pratyāsattinimittō ’yaṁ sambandhaḥ kalpyatē ’nayōḥ
ŚlōVā.VAA.255cd: taṁ ca vispaṣṭam ākhyātuṁ yāgēnēti prayujyatē ||
ŚlōVā.VAA.256ab: yathaupagavaśabdārthaṁ tasyāpatyam itīdr̥śāt
ŚlōVā.VAA.256cd: kathayanti na caitasmin ṣaṣṭhyantōpagusamabhavaḥ ||
ŚlōVā.VAA.257ab: na kēvalaṁ tr̥tīyaiva karaṇatvaṁ niyacchati
ŚlōVā.VAA.257cd: pramāṇāntaragamyē ’pi na kiñ cid viruṇaddhi sā ||
ŚlōVā.VAA.258ab: prajñātakaraṇatvē vā dhātau saty api nēṣyatē
ŚlōVā.VAA.258cd: aprātipadikatvēna tr̥tīyā yāgaśabdavat ||
ŚlōVā.VAA.259ab: atō yā śabdasāmarthyalabhyā karaṇatā yajēḥ
ŚlōVā.VAA.259cd: kēvalasyāprayōgitvāt sā yāgēnēti kathyatē ||
ŚlōVā.VAA.260ab: tathōtpannakathaṁbhāvā bhāvanōpāyamātrakē
ŚlōVā.VAA.260cd: upāyō ’pi ca kartavyamātrākāṅkṣī niyamyatē ||
ŚlōVā.VAA.261ab: yōgyatvasannidhānābhyām anyathānupapattitaḥ
ŚlōVā.VAA.261cd: sa ca svavākyalabhyō vā vākyāntaragatō ’pi vā ||
ŚlōVā.VAA.262ab: prakr̥tipratyayau yadvadapēkṣētē parasparam
ŚlōVā.VAA.262cd: padaṁ padāntaraṁ yadvad vākyaṁ vākyāntaraṁ tathā ||
ŚlōVā.VAA.263ab: karaṇaiḥ sādhyatē kiñ cin nōpāyarahitaiḥ phalam
ŚlōVā.VAA.263cd: prayājādividhānaṁ ca na ca syān niṣprayōjanam ||
ŚlōVā.VAA.264ab: prayōjanāntarāt tatra pratyāsattēr apēkṣitaḥ
ŚlōVā.VAA.264cd: phalavadbhāvanāṁśasthakaraṇānugrahō varam ||
ŚlōVā.VAA.265ab: ēkabhāvanayōpāttās trayō ’py aṁśāḥ parasparam
ŚlōVā.VAA.265cd: upakāryōpakāritvaṁ paścādanubhavanti tē ||
ŚlōVā.VAA.266ab: bhāvanāpēkṣamāṇā hi sādhanaṁ kiṁ phalasya mē
ŚlōVā.VAA.266cd: sādhanānugraḥ kō vētyanusyūtam apēkṣatē ||
ŚlōVā.VAA.267ab: ākāṅkṣaivam avicchēdasiddhā śuklagavādiṣu
ŚlōVā.VAA.267cd: ēkakriyāgr̥hītēṣu sambandhaś ca parasparam ||
ŚlōVā.VAA.268ab: dravyadvārēṇa caitēṣāṁ viśēṣaṇaviśēṣyatā
ŚlōVā.VAA.268cd: itarōpakr̥tadravyavarttitvāt tatra karmaṇi ||
ŚlōVā.VAA.269ab: dravyāntaram anicchantyā kriyayā ca parigrahāt
ŚlōVā.VAA.269cd: ēkadravyāśrayaprāptir iti nānyōnyasaṁśrayam ||
ŚlōVā.VAA.270ab: parasparānurāgaś ca sutarām upakārakaḥ
ŚlōVā.VAA.270cd: arthāc cānyavyavacchēdaḥ sambandhō ’tō na duṣyati ||
ŚlōVā.VAA.271ab: tatrānaikāntikānēkavākyārthōpaplavē sati
ŚlōVā.VAA.271cd: anyōnyātmavyavacchēdād ēkatra sthāpyatē matiḥ ||
ŚlōVā.VAA.272ab: atō ’nvayātirēkābhyām anumā nēyam iṣyatē
ŚlōVā.VAA.272cd: ēkārthaikāntikatvaṁ tadanyathaivātra labhyatē ||
ŚlōVā.VAA.273ab: ēvaṁ padārthavākyārthasaṅghātair upakalpitām
ŚlōVā.VAA.273cd: viśiṣṭāṁ bhāvanāṁ prāpya vr̥ttir vidhiniṣēdhayōḥ ||
ŚlōVā.VAA.274ab: yady apy anyair asaṁspr̥ṣṭāṁ vidhiḥ spr̥śati bhāvanām
ŚlōVā.VAA.274cd: tathāpy aśaktitō nāsau tanmātrē paryavasyati ||
ŚlōVā.VAA.275ab: anuṣṭhēyē hi viṣayē vidhiḥ puṁsāṁ pravartakaḥ
ŚlōVā.VAA.275cd: aṁśatrayēṇa cāpūrṇāṁ nānutiṣṭhati bhāvanām ||
ŚlōVā.VAA.276ab: tasmāt prakrāntarūpō ’pi vidhis tāvat pratīkṣatē
ŚlōVā.VAA.276cd: yāvad yōgyatvam āpannā bhāvanānyānapēkṣiṇī ||
ŚlōVā.VAA.277ab: upasarganipātānāṁ prayōganiyamē sati
ŚlōVā.VAA.277cd: arthas tadāgamanyāyāt syāt samāsapadēṣv iva ||
ŚlōVā.VAA.278ab: vācakadyōtakatvaṁ tu nātīvātrōpayujyatē
ŚlōVā.VAA.278cd: tadbhāvād vācakatvaṁ vā parasyānugrahī 'stu vā ||
ŚlōVā.VAA.279ab: īṣadarthādayas tāvat sākṣān nāmnaiva saṅgatāḥ
ŚlōVā.VAA.279cd: aprayuktakriyādvārā viśēṣādhānatō ’parē ||
ŚlōVā.VAA.280ab: āpiṅgaḥ pravayāś cēti dvayasyaitannidarśanam
ŚlōVā.VAA.280cd: kva cit prakr̥ṣṭatādīnāṁ bhāvanōpanipātinām ||
ŚlōVā.VAA.281ab: itikartavyatātvēna pratipattiparigrahau
ŚlōVā.VAA.281cd: ēkārthasamavāyitvāt kartr̥dharmō ’pi bhāvanām ||
ŚlōVā.VAA.282ab: gamiṣyati, na kartr̥ṇāṁ svarūpē sa hi kīrtyatē
ŚlōVā.VAA.282cd: yē tv anyārthaṁ viruddhārthadhātuśaktyavalōpinaḥ ||
ŚlōVā.VAA.283ab: tēṣāṁ tadaṅgataivēṣṭā dhātubhāgasamā hi tē
ŚlōVā.VAA.283cd: praśabdēnōpasr̥ṣṭasya tiṣṭhatēr gatiśaktatā ||
ŚlōVā.VAA.284ab: na hi praśabdavēlāyāṁ gamanē jāyatē matiḥ
ŚlōVā.VAA.284cd: sāmānyataḥ kriyāśaktiḥ k.lptā dhātōḥ puraiva tu ||
ŚlōVā.VAA.285ab: viśēṣa ēva tatra syād itarasya dvayē punaḥ
ŚlōVā.VAA.285cd: yā ca śaktyantarōdbhūtir iyam ēva viśēṣyatā ||
ŚlōVā.VAA.286ab: na sāmānyāparityāgī kēvalō ’nyair viśēṣyatē
ŚlōVā.VAA.286cd: uktēr viśēṣaṇaṁ kiñ cid ucyamānaviśēṣaṇam ||
ŚlōVā.VAA.287ab: tēna śaktyapavādō ’yaṁ bhavēd arthāpavādavat
ŚlōVā.VAA.287cd: tathaiva jvalanādīnāṁ pākasambandhitēṣyatē ||
ŚlōVā.VAA.288ab: itikartavyatāṁśatvāt pākē vā tatphalē ’pi vā
ŚlōVā.VAA.288cd: ōdanē sādhyamānē hi pākaḥ karaṇam iṣyatē ||
ŚlōVā.VAA.289ab: akr̥taḥ sō ’pi nāstīti punaḥ karaṇavāñchanam
ŚlōVā.VAA.289cd: karaṇaṁ jvalanādīni tasya kāṣṭhādi vā tathā ||
ŚlōVā.VAA.290ab: itikarttavyatākāṅkṣā yāvatkaraṇasaṁśrayā
ŚlōVā.VAA.290cd: itikarttavyatāpy anyadapēkṣya karaṇaṁ bhavēt ||
ŚlōVā.VAA.291ab: jvalanādinimittā’’taḥ kāṣṭhādēḥ pākasaṅgatiḥ
ŚlōVā.VAA.291cd: karmaṇaḥ karmasādhyatvaṁ nāsmatpakṣē viruddhyatē ||
ŚlōVā.VAA.292ab: anātmasamavētasya nimittaṁ karma hīṣyatē
ŚlōVā.VAA.292cd: jvalanādisvarūpaṁ ca na kāṣṭhādibharīpsitam ||
ŚlōVā.VAA.293ab: pākaprayōjitānāṁ hi tadvr̥ttir nāntarīyakī
ŚlōVā.VAA.293cd: kartr̥tvē ’pi ca kāṣṭhādēḥ pākē syāt karaṇāditā ||
ŚlōVā.VAA.294ab: āvibhūtānyaśaktitvād ēkatvē cāpy apēkṣayā
ŚlōVā.VAA.294cd: jvalanādiṣu sarvēṣāṁ svātantryāt kartr̥tēṣyatē ||
ŚlōVā.VAA.295ab: tatsvātantryāvagatyaiva prayuṅktē hi prayōjakaḥ
ŚlōVā.VAA.295cd: niyuktānāṁ tu tēnaiṣāṁ karaṇatvādivācyatā ||
ŚlōVā.VAA.296ab: udbhūtadēvadattādivyāpārābhibhavād bhavēt
ŚlōVā.VAA.296cd: yatra tv abhibhavas tēṣāṁ naikēnāpi vivakṣyatē ||
ŚlōVā.VAA.297ab: kāṣṭhādīni pacantīti prayōgas tatra jāyatē
ŚlōVā.VAA.297cd: ēkaśabdagr̥hītē ’pi guṇaprādhānyam iṣyatē ||
ŚlōVā.VAA.298ab: ākhyātapratyayōpāttabhāvanākartr̥saṁkhyavat
ŚlōVā.VAA.298cd: tasmād yasya vivakṣyēta pradhānaṁ dhātubhiḥ kriyā ||
ŚlōVā.VAA.299ab: sa kartā guṇabhūtānyavyāpārē karaṇāditā
ŚlōVā.VAA.299cd: itikartavyatāṁśēna sarvēṣāṁ tēna saṅgatiḥ ||
ŚlōVā.VAA.300ab: avāntarakriyāyōgāt pradhānakriyayā saha
ŚlōVā.VAA.300cd: vikalpapratiṣēdhādēr virōdhō na ca vastunā ||
ŚlōVā.VAA.301ab: abhāvam ēva nañ prāha vartamānādikālikam
ŚlōVā.VAA.301cd: nāmadhātvarthayōgī ca niṣēdhō ’nyārthabhāg bhavēt ||
ŚlōVā.VAA.302ab: tatra vastvantarōnmuktaṁ vastv ēvānuguṇaṁ ca tat
ŚlōVā.VAA.302cd: ākhyātapratyayair yōgē nivr̥ttyarthaḥ pratīyatē ||
ŚlōVā.VAA.303ab: tatra cājñātasandigdhaviparītārthavāraṇam
ŚlōVā.VAA.303cd: asti nāstīti sandēhē pākṣikāstitbōdhanam ||
ŚlōVā.VAA.304ab: nivartyatē nañā, yad vā nāstitaivōcyatē satī
ŚlōVā.VAA.304cd: avyutpannasya tatraiva jāyatē nāstitāmatiḥ ||
ŚlōVā.VAA.305ab: astitvamāninaḥ saiva vāryatē viparītadhīḥ
ŚlōVā.VAA.305cd: apūrvābhāvavijñānavirōdhāt svayam ēva tu ||
ŚlōVā.VAA.306ab: nivartatē ’stitābuddhir mr̥gatr̥ṣṇādibuddhivat
ŚlōVā.VAA.306cd: tac caitadaniṣēdhē ’pi sthāṇvādāv īdr̥g ēva naḥ ||
ŚlōVā.VAA.307ab: tatrāpy ajñātasandigdhaviparītārthabādhanāt
ŚlōVā.VAA.307cd: abhāvasya ca vastutvē purastāt pratipāmitē ||
ŚlōVā.VAA.308ab: ghaṭāditulyatā tasya, pratiṣēdhō na cāpy ayam
ŚlōVā.VAA.308cd: vidhāyakairasaṁyuktō na hi nañ pratiṣēdhakaḥ ||
ŚlōVā.VAA.309ab: abhāvakathanaṁ hy ētan nāvaśyaṁ prāptipūrvakam
ŚlōVā.VAA.309cd: na ca śabdēna sadbhāvas tasya cārthasya bōdhitaḥ ||
ŚlōVā.VAA.310ab: astitvādyanapēkṣaṁ hi sāmānyaṁ tēna gamyatē
ŚlōVā.VAA.310cd: astiśabdaprayōgō ’pi tēnaivātrōpapadyatē ||
ŚlōVā.VAA.311ab: jātēr astitvanāsitvē na ca kaś cid vivakṣati
ŚlōVā.VAA.311cd: nityatvāl lakṣyamāṇāyā vyaktēs tē hi viśēṣaṇē ||
ŚlōVā.VAA.312ab: tēnātra na virōdhitvaṁ śrutyā pūrvōktayā nañaḥ
ŚlōVā.VAA.312cd: yatrāpy astīty upādāya prayujyēran nañādayaḥ ||
ŚlōVā.VAA.313ab: tatra tasyāpavādatvāt pūrvajñānōpamardanam
ŚlōVā.VAA.313cd: astitvaṁ vā sad ēvātra smaryatē pūrvalakṣitam ||
ŚlōVā.VAA.314ab: abhāvōttarakālaṁ syād viśēṣē tadvivakṣitē
ŚlōVā.VAA.314cd: vidhinā yujyatē yatra na hanyān na pibēditi ||
ŚlōVā.VAA.315ab: tatrābhāvārthatā naiva svayaṁ sō ruṇaddhi hi
ŚlōVā.VAA.315cd: anyathaiva pravarttantē bhāvābhāvadhiyō ’parāḥ ||
ŚlōVā.VAA.316ab: vyavasthitabahirvastuparicchēdaphalātmikāḥ
ŚlōVā.VAA.316cd: anyathānāgatōtpādyabhāvaprēraṇavārikā ||
ŚlōVā.VAA.317ab: antaḥsaṅkalpamūlātmā vr̥ttir vidhiniṣēdhayōḥ
ŚlōVā.VAA.317cd: vikalpō ’py anayōr ēva viṣayēṣu pravarttatē ||
ŚlōVā.VAA.318ab: prāptēṣu pratiṣēdhārtham aprāptēṣu vidhitsayā
ŚlōVā.VAA.318cd: yugapac ca viruddhārthapratipattēr asambhavaḥ ||
ŚlōVā.VAA.319ab: paryāyēṇa kadā cit tu kā cid vr̥ttir bhaviṣyati
ŚlōVā.VAA.319cd: prāptāprāptavikalpas tu naivēṣṭō lōkavēdayōḥ ||
ŚlōVā.VAA.320ab: na vikalpārthavācī tu vāśabdō viṣayāntarē
ŚlōVā.VAA.320cd: sthāṇur vā puruṣō vēti yāti tiṣṭhati vēty ayam ||
ŚlōVā.VAA.321ab: sandēhakathanārthaḥ syān na hi vastu vikalpatē
ŚlōVā.VAA.321cd: viṣayē bāhya ēvaivaṁ pratiṣēdhādisambhavaḥ ||
ŚlōVā.VAA.322ab: na hi tatsambhavaḥ kaś cid jñānē svarasabhaṅgini
ŚlōVā.VAA.322cd: jñānaṁ yat tāvad utpannaṁ nānutpanaṁ tad iṣyatē ||
ŚlōVā.VAA.323ab: vināśē ’pi samānatvaṁ satyamithyāvabōdhayōḥ
ŚlōVā.VAA.323cd: bāhyārthavādinas tvarthē yajjñānaṁ jāyatē ’nyathā ||
ŚlōVā.VAA.324ab: tanmithyātvōpasaṁkhyānāt pūrvabadhādisambhavaḥ
ŚlōVā.VAA.324cd: tatrāpi tu na tadrūpaṁ bādhyatē na ca bōdhyatē ||
ŚlōVā.VAA.325ab: arthajñānādirūpāt tu phalatō viprayujyatē
ŚlōVā.VAA.325cd: pratibhānēkadhā punsāṁ yady apy arthēṣu jāyatē ||
ŚlōVā.VAA.326ab: tathāpi bāhya ēvārthas tasya vākyasya cēṣyatē
ŚlōVā.VAA.326cd: vākyaprayōjanatvēna janyatvēnātha vā yadi ||
ŚlōVā.VAA.327ab: ucyatē pratibhāpy arthō na naḥ kiñ cid virudhyatē
ŚlōVā.VAA.327cd: śabdādyutthāpitair jñānair ātmāṁśagrahaṇākṣamaiḥ ||
ŚlōVā.VAA.328ab: yad bāhyamāpyatē vastu sa tvarthaḥ pāramārthikaḥ
ŚlōVā.VAA.328cd: pratyakṣavyatiriktaṁ tu vijñānam upavarṇitam ||
ŚlōVā.VAA.329ab: trikālaviṣayaṁ yasmād asannidhiradūṣaṇam
ŚlōVā.VAA.329cd: anēkākāratā yāpi śūrabhīrudhiyaṁ prati ||
ŚlōVā.VAA.330ab: vāsanānugrahāt sōktā kuṇapādimatēr iva
ŚlōVā.VAA.330cd: bhāvanaiva ca vākyārthaḥ sarvatrākhyātavattayā ||
ŚlōVā.VAA.331ab: anēkaguṇajātyādikārakārthānurañjitā
ŚlōVā.VAA.331cd: ēkayaiva tu buddhyāsau gr̥hyatē citrarūpayā ||
ŚlōVā.VAA.332ab: padārthā''hitasaṁskāracitrapiṇḍaprasūtayā
ŚlōVā.VAA.332cd: padārthapadabuddhīnāṁ saṁsargas tadapēkṣayā ||
ŚlōVā.VAA.333ab: padavyavadhinā caiṣāṁ nāsaṁsargō bhaviṣyati
ŚlōVā.VAA.333cd: tulyakakṣō hy asambandhī vyavadhātēti kīrtyatē ||
ŚlōVā.VAA.334ab: aṅgatvāt tu padair na syād aṅgivyavadhikalpanā
ŚlōVā.VAA.334cd: ēkasmiṁś ca gr̥hītē ’rthē sōpāyō ’nyō ’py apēkṣyatē ||
ŚlōVā.VAA.335ab: apēkṣyā ca sarvō ’sau sambandhaṁ pratipadyatē
ŚlōVā.VAA.335cd: padānām api sambandha ēvaṁ vākyēṣu sidhyati ||
ŚlōVā.VAA.336ab: padārthapūrvakas tasmād vākyārthō ’yam avasthitaḥ
ŚlōVā.VAA.336cd: artharūpam ivāpannaṁ vākyaṁ vākyasya vākyasya gōcaraḥ ||
ŚlōVā.VAA.337ab: nēṣyatē na hy abhēdēna vr̥ttir astīti sādhitam
ŚlōVā.VAA.337cd: prasaṅgikādi yat kāryaṁ padārthōpanibandhanam ||
ŚlōVā.VAA.338ab: ākāṅkṣāviditapraśnau yau ca dr̥ṣṭau pikādiṣu
ŚlōVā.VAA.338cd: asatyaṁ tad, apōddhr̥tya na caivaṁ kalpyiṣyati ||
ŚlōVā.VAA.339ab: śaśaśr̥ṅgādyapōddhr̥tya vākyārthō na hi dr̥śyatē
ŚlōVā.VAA.339cd: asatyair gamyamānē ’rthē satyatā nēty udāhr̥tam ||
ŚlōVā.VAA.340ab: svarūpēṇāsatō dr̥ṣṭaṁ nōpāyatvaṁ hi kasya cit
ŚlōVā.VAA.340cd: avācakatvaṁ vākyasya tadbhūtānām itīritam ||
ŚlōVā.VAA.341ab: hētuḥ syāt tannimittatm, mūlaṁ vārthasya kathyatē
ŚlōVā.VAA.341cd: padārthamūlakō hy ēṣa na bhrāntir iti gamyatām ||
ŚlōVā.VAA.342ab: sākṣād yady api kurvanti padārthapratipādanam
ŚlōVā.VAA.342cd: varṇās tathāpi naitasmin paryavasyanti niṣphalē ||
ŚlōVā.VAA.343ab: vākyārthamitayē tēṣāṁ pravr̥ttau nāntarīyakam
ŚlōVā.VAA.343cd: pākē jvālēva kāṣṭhānāṁ padārthapratipādanam ||
ŚlōVā.VAA.344ab: prayōjanatayā caiṣām artham icchanti bhāvanām
ŚlōVā.VAA.344cd: kriyārthēnēti tēnāha samāmnāyaprayōjanam ||
ŚlōVā.VAA.345ab: śuklō gaur iti vākyārthavākyayōr yadudāhr̥tam
ŚlōVā.VAA.345cd: sambandhakathanārthaṁ tan na jñēyaṁ pāramārthikam ||
ŚlōVā.VAA.346ab: na hi prayōjanāpētaṁ vākyam uccāryatē kva cit
ŚlōVā.VAA.346cd: prayōjanakṣamaṁ nāpi padam ākhyātavarjitam ||
ŚlōVā.VAA.347ab: gaur aśva iti vā śrutyā yad gōtvādyavabōdhitam
ŚlōVā.VAA.347cd: viśēṣē yadi tan na syāt tatra syāc chrutibādhanam ||
ŚlōVā.VAA.348ab: jātivyaktī gr̥hītvaiva vayaṁ tu śrutilakṣitē
ŚlōVā.VAA.348cd: kr̥ṣṇādi yadi muñcāmaḥ kā śrutis tatra bādhyatē ||
ŚlōVā.VAA.349ab: lakṣaṇātō ’pi paratō yaḥ sandēhaḥ pravarttatē
ŚlōVā.VAA.349cd: kā nāma pīḍyatē tatra śuklaśrutyā nivartatē ||
ŚlōVā.VAA.350ab: agr̥hṇatas tu śuklatvaṁ śrutis tē bādhyatētarām
ŚlōVā.VAA.350cd: asya vākyam asambaddhaṁ sarvam ēvāprayōjanam ||
ŚlōVā.VAA.351ab: vākyārthō ’pīti bhāṣyēṇa sōlluṇṭham abhidhīyatē
ŚlōVā.VAA.351cd: na sarvatrēty anēnāpi kva cit sā nēty avōcata ||
ŚlōVā.VAA.352ab: prakr̥tyarthānuraktāyāṁ buddhau nipatatā dhruvam
ŚlōVā.VAA.352cd: karmādīnāṁ viśēṣyatvam iti kā vā śrutir bhavēt ||
ŚlōVā.VAA.353ab: prakr̥tipratyayau nāpi prayujyētē ca kēvalau
ŚlōVā.VAA.353cd: yēna yuṣmadabhiprētā śrutir labhyēta karhi cit ||
ŚlōVā.VAA.354ab: yatrāpi nāma dr̥śyētē dēvalāvadhunādivavat
ŚlōVā.VAA.354cd: tatrāpy anyārthasaṁyuktāv iti pūrvaṁ nirūpitam ||
ŚlōVā.VAA.355ab: ayam ēva viśēṣaś ca kathyatē padavākyayōḥ
ŚlōVā.VAA.355cd: arthavadbhāgatulyatvē prakr̥tipratyayārthataḥ ||
ŚlōVā.VAA.356ab: dr̥ṣṭā yathā hi sākāṅkṣāḥ padārthāḥ kēvalāḥ kva cit
ŚlōVā.VAA.356cd: svātantryēṇa gr̥hītāś ca viśīṣṭārthāvabōdhakāḥ ||
ŚlōVā.VAA.357ab: prakr̥tipratyayau naivaṁ kadā cid api lakṣitau
ŚlōVā.VAA.357cd: prakr̥tyarthānuraktō hi pratyayārthaḥ sadēṣyatē ||
ŚlōVā.VAA.358ab: paśyataḥ śvētimārūpaṁ hrēṣāśabdaṁ ca śr̥ṇvataḥ
ŚlōVā.VAA.358cd: khuranikṣēpaśabdaṁ ca śvētō ’śvō dhāvatīti dhīḥ ||
ŚlōVā.VAA.359ab: dr̥ṣṭā vākyavinirmuktā na padārthair vinā kva cit
ŚlōVā.VAA.359cd: mānasād ity atō nāsya vākyāgrahaṇam uttaram ||
ŚlōVā.VAA.360ab: mānasēnāparādhēna padārthān yē na gr̥hṇatē
ŚlōVā.VAA.360cd: tē tadvākyaṁ gr̥hītvāpi nārthaṁ gr̥hṇanti karhi cit ||
ŚlōVā.VAA.361ab: vākyēna tēna nōcyēta vākyārthō ’nyair nirūpaṇāt
ŚlōVā.VAA.361cd: tacchrutāv apy abōdhād vā palāśēnēva vr̥kṣatā ||
ŚlōVā.VAA.362ab: varṇā vā na bruvantyēnaṁ tatsambandhyarthabōdhanāt
ŚlōVā.VAA.362cd: sattvē ’py agamakatvād vā vr̥kṣatvam iva śiṁśapā ||
ŚlōVā.VAA.363ab: padārthā gamayantyētaṁ pratyēkaṁ saṁśayē sati
ŚlōVā.VAA.363cd: sāmastyē nirṇayōtpādāt sthāṇumūrddhasthakākavat ||
ŚlōVā.VAA.364ab: tadabhāvāpratītēr vā tadgamyō ’yaṁ bhaviṣyati
ŚlōVā.VAA.364cd: śrōtrābhāvāpratītēr hi śrautraṁ śabdaṁ pracakṣatē ||
ŚlōVā.VAA.365ab: sambandhākaraṇanyāyād vaktavyā vākyanityatā
ŚlōVā.VAA.365cd: saṅghātatvasya vaktavyam īdr̥śaṁ pratisādhanam ||
ŚlōVā.VAA.366ab: vēdasyādhyayanaṁ sarva gurvadhyayanapūrvakam
ŚlōVā.VAA.366cd: vēdādhyayanavācyatvād adhunādhyayanaṁ yathā ||
ŚlōVā.VAA.367ab: bhāratē ’pi bhavēd ēvaṁ kartr̥smr̥tyā tu bādhyatē
ŚlōVā.VAA.367cd: vēdē ’pi tatsmr̥tir yā tu sārthavādanibandhanā ||
ŚlōVā.VAA.368ab: pāramparyēṇa kartāraṁ nādhyētāraḥ smaranti hi
ŚlōVā.VAA.368cd: tēṣāmanēvamātmatvād bhrāntiḥ sēti ca vakṣyatē ||
ŚlōVā.VAA.369ab: tēṣu ca dhriyamāṇēṣu na mūlāntarakalpanā
ŚlōVā.VAA.369cd: tathā hy adyatanasyāpi tē kurvantīdr̥śīṁ matim ||


---------------------------------------------------------------------
[vēdapauruṣēyatādhikaraṇa (VPA)]

ŚlōVā.VPA.1ab: vacanāntarasādharmyāt kartuḥ sāmānyasamplavē
ŚlōVā.VPA.1cd: samākhyayā viśēṣō ’yaṁ kaṭhādiravadhāryatē ||
ŚlōVā.VPA.2ab: anapēkṣatvasūtrē yā rūpāt kr̥takatōditā
ŚlōVā.VPA.2cd: vēdē sā dr̥śyatē spaṣṭā kr̥takārthābhidhāyini ||
ŚlōVā.VPA.3ab: smr̥tiprayōjanābhāvāt kartr̥mātrē ’napēkṣitē
ŚlōVā.VPA.3cd: sāmānyasiddhyapēkṣatvān na samākhyā niyāmikā ||
ŚlōVā.VPA.4ab: anyathāpy upapannatvād iyaṁ pravacanādinā
ŚlōVā.VPA.4cd: na śaktā kartr̥mūlāya, prōktē ca smaraṇaṁ sthitam ||
ŚlōVā.VPA.5ab: śrutyādēr durbalā cāsau na śaktā tāni bādhitum
ŚlōVā.VPA.5cd: aṅgabhūyāṁsamēkēyaṁ śabdarāśiṁ na bādhatē ||
ŚlōVā.VPA.6ab: kāmaṁ vā nirnimittēyaṁ śākhām ēkāṁ vadiṣyati
ŚlōVā.VPA.6cd: śrutisāmānyamātraṁ hi nātra daṇḍēna vāyatē ||
ŚlōVā.VPA.7ab: sati sādhāraṇatvē vā sambhavēna viśēṣaṇam
ŚlōVā.VPA.7cd: yathā vairūpasāmēti sattayaiva pratīyatē ||
ŚlōVā.VPA.8ab: avyāsaṅgi ca sarvēṣu pravaktr̥tvaṁ kaṭhādiṣu
ŚlōVā.VPA.8cd: tēnaikavyapadēśyatvaṁ lakṣyatē ḍitthamātr̥vat ||
ŚlōVā.VPA.9ab: anyais tulyē ’pi sambandhē yat tair na vyapadiśyatēm
ŚlōVā.VPA.9cd: na hy ēṣa kartr̥saṁskāraḥ pārārthyē caika iṣyatē ||
ŚlōVā.VPA.10ab: vidyamānanimittaṁ ca kathyatē, nāsataḥ kriyā
ŚlōVā.VPA.10cd: sādhāraṇaṁ ca tīrthādi kēna cid vyapadiśyatē ||
ŚlōVā.VPA.11ab: yadi cāpauruṣēyyēṣā nānityapratipādinī
ŚlōVā.VPA.11cd: pauruṣēyyās tu satyatvaṁ katham adhyavasīyatē ||
ŚlōVā.VPA.12ab: nityam ēva nimittaṁ vā kaṭhatvaṁ jātir asti naḥ
ŚlōVā.VPA.12cd: kāṭhakādipravr̥ttyarthaṁ vyāvr̥ttaṁ caraṇāntarāt ||
ŚlōVā.VPA.13ab: anityārthābhidhāyitvaṁ svayam ēvaiṣa muñcati
ŚlōVā.VPA.13cd: nityānityavikalpēna vēdastādarthyavarjanāt ||
ŚlōVā.VPA.14ab: nityasya nitya ēvārthaḥ kr̥takasyāpramāṇatā
ŚlōVā.VPA.14cd: unmattavacanatvaṁ tu pūrvam ēva nirākr̥tam ||
ŚlōVā.VPA.15ab: iti pramāṇatvam idaṁ prasiddhaṁ yuktyēha dharmaṁ prati cōdanāyāḥ
ŚlōVā.VPA.15cd: ataḥ paraṁ tu pravibhajya vēdaṁ trēdhā tatō vakṣyati yasya yō ’rthaḥ ||

