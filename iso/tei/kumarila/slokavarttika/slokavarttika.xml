<?xml version="1.0" encoding="utf-8"?>
<TEI xmlns="http://www.tei-c.org/ns/1.0" n="ŚlōVā">
  <teiHeader xml:lang="eng">
    <fileDesc>
      <titleStmt>
	<title xml:lang="san-Latn">Ślōkavārttika</title>
	<author>Kumārila Bhaṭṭa</author>
	<respStmt>
	  <resp>prepared by</resp>
	  <persName xml:id="AO">Andrew Ollett</persName>
	</respStmt>
      </titleStmt>
      <publicationStmt>
	<idno/>
	<authority>SARIT: Search and Retrieval of Indic Texts</authority>
	<availability status="restricted">
	  <licence target="https://creativecommons.org/licenses/by-sa/4.0/">CC BY-SA 4.0</licence>
	</availability>
	<date>2024</date>
      </publicationStmt>
      <sourceDesc>
	<p>This digital text is based on the one originally prepared by Helmut Krasser in 1998 and corrected by Harunaga Isaacson in 1998.</p>
	<p>Here is the header of the plain-text document on which this TEI file is based:</p>
	<code>
	  (C)1998 Department of Oriental Languages and Cultures, University of Lausanne
	  (C)1998 Helmut Krasser 
	  
	  This file may be freely distributed and used for scholarly purposes.
	  Use for commercial purposes is prohibited.
	  
	  Modified version of this file may be distributed providing the present
	  copyright notice is included.
	  
	   I have corrected some typos, mainly of the ṣt and ṇd type, 
	   and some wrong word-divisions, but have not proofread the text.
	   Harunaga Isaacson 10/4/1999.
	  
	  Notes:
	  The present e-text is not completely proof-read and as such does not
	  have the same standard of reliability as printed versions.

	  I. pratijñāsūtra (PJS)
	  II. codanāsūtra (CDS)
	  III. nimittasūtra (NMS)
	  IV. pratyakṣasūtra (PAS)
	  V. autpattikasūtra
	  1. vr̥ttikāragrantha (VKG)
	  2. nirālambanavāda (NAV)
	  3. śūnyavāda (SNV)
	  4. anumānapariccheda (AMP)
	  5. śabdapariccheda (SBP)
	  6. upamānapariccheda (UMP)
	  7. arthāpattipariccheda (AAP)
	  8. abhāvapariccheda (ABH)
	  9. citrākṣepavāda (CAV)
	  10. sambandhākṣepavāda (SAV)
	  11. sphoṭavāda (SPH)
	  12. ākr̥tivāda (AKV)
	  13. apohavāda (APV)
	  VI. śabdanityatādhikaraṇa (SNA)
	  VII. vākyādhikaraṇa (VAA)
	  VIII.vedapauruṣeyatādhikaraṇa (VPA)
	</code>
	<p>I (Andrew Ollett) have added the missing arthāpattyadhikaraṇa from the following source:</p>
	<bibl>
	  Slokavartikavyakhya
	  Tatparyatika
	  of
	  Umveka Bhatta
	  edited by
	  S. K. Ramanatha Sastri
	  Revised by
	  Dr. K. Kunjunni Raja
	  and
	  R. Thangaswamy
	  University of Madras
	  1971
	</bibl>
      </sourceDesc>
    </fileDesc>
    <encodingDesc>
      <p>I have followed the numeration of Krasser’s text. Each section (paricchēda) is given a distinct three-letter abbreviation.</p>
      <refsDecl>
	<cRefPattern matchPattern="ŚlōVā\.([1-9A-Za-z]+)\.([0-9]+)" replacementPattern="#xpath(//div[@n='$1']/lg[@n='$2'])"/>
      </refsDecl>
    </encodingDesc>
    <revisionDesc>
      <change when="2024-05-26" who="#AO">
	Initial creation of XML document from plain-text source.
      </change>
    </revisionDesc>
  </teiHeader>
  <text>
    <body xml:lang="san-Latn">
    <div type="adhikaraṇa" n="PJS"><!-- 1 !-->
      <head>pratijñāsūtra</head>
      <lg xml:id="PJS.1" n="1">
	<l>viśuddhajñānadēhāya trivēdīdivyacakṣuṣē</l>
	<l>śrēyaḥprāptinimittāya namaḥ sōmārdhadhāriṇē</l>
      </lg>
      <lg xml:id="PJS.2" n="2">
	<l>abhivandya gurūn ādau śiṣyadhīpadminīravīn</l>
	<l>tatprasādāt kariṣyē ’haṁ mīmāṁsāślōkavārttikaṁ</l>
      </lg>
      <lg xml:id="PJS.3" n="3">
	<l>tadvidvāṁsō ’nugr̥hṇantu cittaśrōtraiḥ prasādibhiḥ</l>
	<l>santaḥ praṇayivākyāni gr̥hṇanti hy anasūyavaḥ</l>
      </lg>
      <lg xml:id="PJS.4" n="4">
	<l>na cātrātiva kartavyaṁ dōṣadr̥ṣṭiparaṁ manaḥ</l>
	<l>dōṣō hy avidyamānō ’pi taccittānāṁ prakāśatē</l>
      </lg>
      <lg xml:id="PJS.5" n="5">
	<l>kutō vā gr̥hṇatē dōṣaṁ sūrayō madvidhōktiṣu</l>
	<l>nēṣyatē yaḥ parasthō ’pi sa svayaṁ gr̥hyatē katham</l>
      </lg>
      <lg xml:id="PJS.6" n="6">
	<l>nirdōṣatvaikavākyatvaṁ kva vā lōkasya dr̥śyatē</l>
	<l>sāpavādā yataḥ kē cin mōkṣasvargāv api prati</l>
      </lg>
      <lg xml:id="PJS.7" n="7">
	<l>āgamapravaṇaś cāhaṁ nāpavādyaḥ skhalitēṣv apy apōdyatē</l>
	<l>na hi sadvartmanā gacchan skhalitēṣv apy apōdyatē</l>
      </lg>
      <lg xml:id="PJS.8" n="8">
	<l>yathā kathañ cid ārabdhā trayīmārgānusāriṇī</l>
	<l>vāgvr̥ttir alpasārāpi śraddadhānasya śōbhatē</l>
      </lg>
      <lg xml:id="PJS.9" n="9">
	<l>mīmāṁsāśāstratējōbhir viśēṣēṇōj jvalīkr̥tē</l>
	<l>vēdārthajñānaratnē mē tr̥ṣṇātīva vijr̥mbhatē</l>
      </lg>
      <lg xml:id="PJS.10" n="10">
	<l>prāyēnaiva hi mīmāṁsā lōkē lōkāyatīkr̥tā</l>
	<l>tāmāstikapathē kartum ayaṁ yatnaḥ kr̥tō mayā</l>
      </lg>
      <lg xml:id="PJS.11" n="11">
	<l>athātō dharmajijñāsā sūtram ādyam idaṁ kr̥tam</l>
	<l>dharmākhyaṁ viṣayaṁ vaktuṁ mīmāṁsāyāḥ prayōjanam</l>
      </lg>
      <lg xml:id="PJS.12" n="12">
	<l>sarvasyaiva hi śāstrasya karmaṇō vāpi kasya cit</l>
	<l>yāvat prayōjanaṁ nōktaṁ tāvat tat kēna gr̥hyatē</l>
      </lg>
      <lg xml:id="PJS.13" n="13">
	<l>mīmāṁsākhyā tu vidyēyaṁ bahuvidyāntarāśritā</l>
	<l>na śuśrūṣayituṁ śakyā prāganuktvā prayōjanam</l>
      </lg>
      <lg xml:id="PJS.14" n="14">
	<l>vidyāntarēṣu nāpy ētad yady abhīṣṭaṁ prayōjanam</l>
	<l>anarthaprāpaṇaṁ tāvat tēbhyō nāśaṅkyatē kva cit</l>
      </lg>
      <lg xml:id="PJS.15" n="15">
	<l>mīmāṁsāyāṁ tv ihājñātē durjñātē vāvivēkataḥ</l>
	<l>nyāyamārgē mahān dōṣa iti yatnōpacaryatā</l>
      </lg>
      <lg xml:id="PJS.16" n="16">
	<l>tasmāt prayōjanaṁ pūrvam uktaṁ sūtrakr̥tā svayam</l>
	<l>yat svēnōktaṁ vadēyus tad bhāṣyakārādayaḥ katham</l>
      </lg>
      <lg xml:id="PJS.17" n="17">
	<l>siddhārthaṁ jñātasambandhaṁ śrōtuṁ śrōtā pravartatē</l>
	<l>śāstrādau tēna vaktavyaḥ sambandhaḥ saprayōjanaḥ</l>
      </lg>
      <lg xml:id="PJS.18" n="18">
	<l>śāstrṁ prayōjanaṁ caiva sambandhasyāśrayāv ubhau</l>
	<l>taduktyantargatas tasmād bhinnō nōktaḥ prayōjanāt</l>
      </lg>
      <lg xml:id="PJS.19" n="19">
	<l>siddhiḥ śrōtr̥pravr̥ttīnāṁ sambandhakathanād yataḥ</l>
	<l>tasmāt sarvēṣu śāstrēṣu sambandhaḥ pūrvam ucyatē</l>
      </lg>
      <lg xml:id="PJS.20" n="20">
	<l>yāvat prayōjanēnāsya sambandhō nābhidhīyatē</l>
	<l>asambaddhapralāpitvād bhavēt tāvad asaṁgatiḥ</l>
      </lg>
      <lg xml:id="PJS.21" n="21">
	<l>iha tv ākṣipya sambandhaṁ bhāṣya ēvābhidhāsyatē</l>
	<l>dharmaprasiddhyasiddhibhyāṁ, tasmān nānyō ’bhidhīyatē</l>
      </lg>
      <lg xml:id="PJS.22" n="22">
	<l>na cāpy atrāthaśabdēna śāstrasambandha ucyatē</l>
	<l>sambandhaṁ kriyayōr hy ēṣa brūtē śāstrāc ca tē pr̥thak</l>
      </lg>
      <lg xml:id="PJS.23" n="23">
	<l>yō ’py ayaṁ śāstrasambandhō varṇyatē kaiś cid āditaḥ</l>
	<l>kriyānantaryarūpō vā guruparvakramō ’pi vā</l>
      </lg>
      <lg xml:id="PJS.24" n="24">
	<l>sadasadbhāvayōs tasya viśēṣō nōpalabhyatē</l>
	<l>śrōtuvidhau niṣēdhē vā jñānē vā śāstragōcarē</l>
      </lg>
      <lg xml:id="PJS.25" n="25">
	<l>tasmād vyākhyāṅgam icchadbhiḥ sahētuḥ saprayōjanaḥ</l>
	<l>śāstrāvatārasambandhō vācyō nānyas tu niṣphalaḥ</l>
      </lg>
      <lg xml:id="PJS.26" n="26">
	<l>lōkē ityādibhāṣyasya ṣaḍarthān sampracakṣatē</l>
	<l>bhāṣyakārānusārēṇa, prayuktasyāditaḥ pr̥thak</l>
      </lg>
      <lg xml:id="PJS.27" n="27">
	<l>sarvavyākhyām upālambhaṁ pratyākhyānaṁ tathā parē</l>
	<l>parisaṁkhyās tutī kēcithaśabdasya dūṣaṇam</l>
      </lg> 
      <lg xml:id="PJS.28" n="28">
	<l>sādhāraṇī viśiṣṭā ca sūtravyākhyā dvidhā matā</l>
	<l>viśiṣṭā pratisūtraṁ yā sarvārthā tv iyam ucyatē</l>
      </lg>
      <lg xml:id="PJS.29" n="29">
	<l>pravr̥ttis tu padēṣv ēva nivr̥ttiḥ sūtrasaṁśrayā</l>
	<l>vēdavākyāviruddhēṣu na tu sarvēṣu kēṣu cit</l>
      </lg>
      <lg xml:id="PJS.30" n="30">
	<l>adhyāhārasya vākyēṣu vyatyāsasya ca sambhavāt</l>
	<l>tēnaiṣām iti sūtrāṇāṁ pārārthyē saty api grahaḥ</l>
      </lg>
      <lg xml:id="PJS.31" n="31">
	<l>ēvaśabdō ’lpavācyatvād, asyāvr̥ttau tu gauravam</l>
	<l>prasiddhatvād avācyaṁ cēt, na dōṣaḥ puṅgirām ayam</l>
      </lg>
      <lg xml:id="PJS.32" n="32">
	<l>vyākhyāṅgatvābhimānēna yō ’dhyāhārādyapēkṣatē</l>
	<l>svasaṁjñāṁ vāpi tasyēdaṁ śāstrarūpaṁ nirūpyatē</l>
      </lg>
      <lg xml:id="PJS.33" n="33">
	<l>vr̥tyantarēṣu kēṣāñ cil laukikārthavyatikramaḥ</l>
	<l>śabdānāṁ dr̥śyatē tēṣam upālambhō ’yam ucyatē</l>
      </lg>
      <lg xml:id="PJS.34" n="34">
	<l>athāta ity ayaṁ lōkē nānantaryē prayujyatē</l>
	<l>tasmāt tādarthyam ētasya paribhāṣādibhir bhavēt</l>
      </lg>
      <lg xml:id="PJS.35" n="35">
	<l>prasiddhahāniḥ śabdānām aprasiddhē ca kalpanā</l>
	<l>na kāryā vr̥ttikārēṇa sati siddhārthasambhavē</l>
      </lg>
      <lg xml:id="PJS.36" n="36">
	<l>sūtrārthē kliśyataś caivaṁ dūrē vēdārthanirṇayaḥ</l>
	<l>tatra yatnasya bhāratvaṁ vaktr̥śrōtrōḥ prasajyatē</l>
      </lg>
      <lg xml:id="PJS.37" n="37">
	<l>na vyākhyāsyati sūtrāṇi cōdanārthaparatvataḥ</l>
	<l>yat tasya parihārō ’yaṁ pratyākhyānēna cōcyatē</l>
      </lg>
      <lg xml:id="PJS.38" n="38">
	<l>prayāsō vēdavākyēṣu kāryaḥ sūtrēṣv anēna kim</l>
	<l>phalavattvāphalatvābhyām, ēbhiḥ karaṇasammataiḥ</l>
      </lg>
      <lg xml:id="PJS.39" n="39">
	<l>cōdanārtha upētavyaḥ, nōbhayaṁ yatnagauravāt</l>
	<l>padārthānāṁ prasiddhatvāt vyākhyēyaṁ nāvaśiṣyatē</l>
      </lg>
      <lg xml:id="PJS.40" n="40">
	<l>ēvaṁśabdādikō granthaḥ pakṣē cāsmin samarthyatē</l>
	<l>padacchēdadādyabhāvēna pratyākhyānamatis tv iyam</l>
      </lg>
      <lg xml:id="PJS.41" n="41">
	<l>brabīty ēva hi sūtrārtham, atiriktādi cēṣyatē</l>
	<l>nanv aśaktam idaṁ sūtraṁ samyak sūtritam ity api</l>
      </lg>
      <lg xml:id="PJS.42" n="42">
	<l>sūtrē cāgamakatvādi pratyākhyānē virudhyatē</l>
	<l>na cōpāyānabhijñēna śakyōpēyāvadhāraṇā</l>
      </lg>
      <lg xml:id="PJS.43" n="43">
	<l>nānyatō vēdavidbhyaś ca sūtravr̥ttikriyēṣyatē</l>
	<l>pratyākhyānasya hētuś ca padārthānāṁ prasiddhatā</l>
      </lg>
      <lg xml:id="PJS.44" n="44">
	<l>yōktā sā vēdavākyānaṁ tulyārthatvān nivārayēt</l>
	<l>vākyārthē tatra sandēhād vyākhyānaṁ cēt pravartatē</l>
      </lg>
      <lg xml:id="PJS.45" n="45">
	<l>sūtrēṣv api samānatvāt pratyākhyānaṁ na yujyatē</l>
	<l>na vyākhyātavyam ityēvaṁ pratyākhyānē ca sidhyati</l>
      </lg>
      <lg xml:id="PJS.46" n="46">
	<l>duṣṭavyākhyā niṣēdhēna tadapētā na vāryatē</l>
	<l>asya dr̥ṣṭaviruddhatvāt phalgutvāc cāpi parvayōḥ</l>
      </lg>
      <lg xml:id="PJS.47" n="47">
	<l>madhyamē cātidaurjanyāt parisaṁkhyaiva yujyatē</l>
	<l>vaidikaṁ jaiminīyaṁ ca yatra vākyaṁ virudhyatē</l>
      </lg>
      <lg xml:id="PJS.48" n="48">
	<l>yathāśrutagr̥hītē ’rthē tatrēdam upadiśyatē</l>
	<l>adhyāhārādibhiḥ sūtraṁ vaidikaṁ tu yathāśrutam</l>
      </lg>
      <lg xml:id="PJS.49" n="49">
	<l>nēyam, virōdhē ’nyōnyasya vaidikānāṁ bhavantu tē</l>
	<l>yathā dharmāvabōdhasya pramāṇaṁ vaidikaṁ vacaḥ</l>
      </lg>
      <lg xml:id="PJS.50" n="50">
	<l>tadarthanirṇayē hētur jaiminīyaṁ tathaiva naḥ</l>
	<l>vākyasāmarthyatulyatvāt tathā padatadarthayōḥ</l>
      </lg>
      <lg xml:id="PJS.51" n="51">
	<l>adhyāhārādibhir muktā vyākhyā sarvatra yujyatē</l>
	<l>asambhavād avaśyaṁ yā virōdhē ’nyatarasya tu</l>
      </lg>
      <lg xml:id="PJS.52" n="52">
	<l>anyāyyakalpanā sāpi vikalpēna prasajyatē</l>
	<l>prāthamyēnāvaruddhatvād upāyavaśatō ’tha vā</l>
      </lg>
      <lg xml:id="PJS.53" n="53">
	<l>yathāśrutēna sūtrēṇa nyāyyāṁ bādhēta cōdanām</l>
	<l>tēna vēdāviruddhasya sati sambhava ity ayam</l>
      </lg>
      <lg xml:id="PJS.54" n="54">
	<l>vidhīyatē ’rthaḥ, śēṣaṁ tu yathāprāptam anūdyatē</l>
	<l>śēṣabhājāṁ bhavēl lōpa ity adhyāhārakalpanā</l>
      </lg>
      <lg xml:id="PJS.55" n="55">
	<l>viprakarṣāt paśōś cēti vibhaktiḥ pariṇamyatē</l>
	<l>padēna vyavadhānaṁ tu lōkē saṁniyamād iti</l>
      </lg>
      <lg xml:id="PJS.56" n="56">
	<l>sūtrēṇa vyavadhānaṁ tu pānavyāpadi kalpitam</l>
	<l>paśusāmānyavidhyādau sūtram ēvānyathā kr̥tam</l>
      </lg> 
      <lg xml:id="PJS.57" n="57">
	<l>agnayaś ca svakālatvād dēyadharmāpayātanam</l>
	<l>vyākhyānaṁ vākyabhēdēna, guṇakalpās tv amī kr̥tāḥ</l>
      </lg>
      <lg xml:id="PJS.58" n="58">
	<l>autpattikas tu gavyasya tathōṣṇikkakubhōr iti</l>
	<l>darśanāc ca viśēṣasya tathābhyudaya ity api</l>
      </lg>
      <lg xml:id="PJS.59" n="59">
	<l>sūtrakārapraśaṁsā vā lōka ityādinōcyatē</l>
	<l>prasiddhair abhidhānād dhi na śiṣyāḥ klēśitā yataḥ</l>
      </lg>
      <lg xml:id="PJS.60" n="60">
	<l>bhavitavyaṁ tu tēnēti prāgasmād ēkavākyatā</l>
	<l>vēdādhyayanavākyād vā tēnāthēty asya dūṣaṇam</l>
      </lg>
      <lg xml:id="PJS.61" n="61">
	<l>prasiddhārthapadaiḥ śakyaḥ sūtrair vēdārthanirṇayaḥ</l>
	<l>na ca sō ’sty athaśabdasya vinā tē pūrvakarmaṇā</l>
      </lg>
      <lg xml:id="PJS.62" n="62">
	<l>prasiddhārthaṁ padaṁ yuktaṁ tac ca nāstīti dūṣaṇam</l>
	<l>prasiddhō ’py athaśabdādēḥ kiṁpadārthō ’tra varṇyatē</l>
      </lg>
      <lg xml:id="PJS.63" n="63">
	<l>pradarśanārtham ity ēkē, kē cin nānārthavācinaḥ</l>
	<l>samudāyād avacchidya bhavadāsēna kalpitāt</l>
      </lg>
      <lg xml:id="PJS.64" n="64">
	<l>śaktitō ’vayavaṁ caiva varṇayantyaṣṭamādivat</l>
	<l>na cātra cōdanāvyākhyā gauravaṁ tatra cōditam</l>
      </lg>
      <lg xml:id="PJS.65" n="65">
	<l>yad vākṣēpō yathōktasya vr̥ttābhāvād asambhavāt</l>
	<l>yadi lōkaprasiddhārthagrahaṇaṁ kriyatē padē</l>
      </lg>
      <lg xml:id="PJS.66" n="66">
	<l>sa nāsty atrāthaśabdasyēty adhyāhārādikalpanam</l>
	<l>vēdādhyayanavr̥ttatvaṁ snānasyōtkarṣakalpanā</l>
      </lg>
      <lg xml:id="PJS.67" n="67">
	<l>nāvyākhyātē ’thaśabdārthē jñāyatē tēna varṇyatē</l>
	<l>anarthakē ’tha vānyārthē prasiddhir bādhyatē dhruvam</l>
      </lg>
      <lg xml:id="PJS.68" n="68">
	<l>tasmāc chrutārthasiddhyarthaṁ vr̥ttaṁ kim api gamyatē</l>
	<l>viśiṣṭaliṅgavijñānād viśiṣṭē liṅginīkṣitē</l>
      </lg>
      <lg xml:id="PJS.69" n="69">
	<l>sūtrēṇāsambhavaṁ matvā naitad ity abravīt paraḥ</l>
	<l>ānantaryōpadēśēna taddr̥ṣṭārthatayāpi ca</l>
      </lg>
      <lg xml:id="PJS.70" n="70">
	<l>vēdādhyayanam ākṣiptaṁ kim asūtritacōdanā</l>
	<l>yēna vr̥ttēna jijñāsā vinā naivōpapadyatē</l>
      </lg>
      <lg xml:id="PJS.71" n="71">
	<l>tadānantaryam uktaṁ hi dr̥ṣṭārtham avakalpatē</l>
	<l>kriyamāṇā ca jijñāsā niyamād yasya kasya cit</l>
      </lg>
      <lg xml:id="PJS.72" n="72">
	<l>kriyētānantaraivēti vyarthaṁ tadupadēśanam</l>
	<l>saṅkalpādibhir apy ēṣā vinā satyaṁ na sidhyati</l>
      </lg>
      <lg xml:id="PJS.73" n="73">
	<l>sādhāraṇyāt tu tē ’py atra nōpadēśyāḥ kathañ cana</l>
	<l>tasmād dharmabubhutsāyām asādhāraṇakāraṇam</l>
      </lg>
      <lg xml:id="PJS.74" n="74">
	<l>nirvr̥ttaṁ sūtrakārēṣṭaṁ tac ca nākhyayanād r̥tē</l>
	<l>anyasyāpīty anēnaiva vēdapāṭhē prabādhitē</l>
      </lg>
      <lg xml:id="PJS.75" n="75">
	<l>prāg apīti hi vaktavyaṁ tatrāpy anyasya sambhavāt</l>
	<l>pūrvēṇaiva hi labdhārthē tādr̥śīṁ tv ity anēna kim</l>
      </lg>
      <lg xml:id="PJS.76" n="76">
	<l>vakṣyamāṇam anālōcya sambhavēt paricōdanā</l>
	<l>na tāvat sādhyatē ’dyāpi cōdanā dharmasādhanam</l>
      </lg>
      <lg xml:id="PJS.77" n="77">
	<l>iha vā kāni vākyāni vivariṣyati jaiminiḥ</l>
	<l>dharmamātrābhidhānād dhi buddhādivacanāny api</l>
      </lg>
      <lg xml:id="PJS.78" n="78">
	<l>paṭhitvā dharmajijñāsēty anyasyāpīti cōdanā</l>
	<l>yad vā bhavatu nāmēdr̥k sūtraṁ vēdam adhītya tu</l>
      </lg>
      <lg xml:id="PJS.79" n="79">
	<l>jijñāsānantaraṁ kāryēty atrāpi dvayam īpsitam</l>
	<l>nānadhītya na cāpy anyat kr̥tvēty ētan na labhyatē</l>
      </lg>
      <lg xml:id="PJS.80" n="80">
	<l>vakṣyamāṇavacōbhaṅgyōr vākyabhēdaprasaṅgataḥ</l>
	<l>adhītyaivēti hi vidhau snānādēr apy anantarā</l>
      </lg>
      <lg xml:id="PJS.81" n="81">
	<l>bhavēd dharmasya jijñāsā nānantaryavidhis tadā</l>
	<l>ānantaryavidhānē tu yā vēdādhyayanē kr̥tē</l>
      </lg>
      <lg xml:id="PJS.82" n="82">
	<l>ity ēvam anuvādatvāt prāg apy ēṣā prasajyatē</l>
	<l>buddhavākyādipāṭhasya tādr̥śīṁ tv ity apākriyā</l>
      </lg>
      <lg xml:id="PJS.83" n="83">
	<l>prāg apīti ca cōdyasya, sāmarthyād vēdalābhataḥ</l>
	<l>naivaitayōr vacōbhaṅgyōr ēkō ’py arthō vidhīyatē</l>
      </lg>
      <lg xml:id="PJS.84" n="84">
	<l>api cētyādikēnōktam, kin tv ityētad vidhīyatē</l>
	<l>ānantaryaṁ parastāc ca nāpi śiṁṣma itīha tu</l>
      </lg>
      <lg xml:id="PJS.85" n="85">
	<l>kē cid adhyāharanti, asya sūtrasyānyaparatvataḥ</l>
	<l>na vāryatē ’nadhītatvaṁ nānantaryaṁ vidhīyatē</l>
      </lg> 
      <lg xml:id="PJS.86" n="86">
	<l>sāmarthyāsiddhyadr̥ṣṭārthaprasaṅgāt tēna lakṣaṇā</l>
	<l>ānantaryavacōvyaktir āśritaivātra lakṣyatē</l>
      </lg>
      <lg xml:id="PJS.87" n="87">
	<l>śrutārthaṁ tv aparityajya lakṣaṇārthō vidhīyatē</l>
	<l>pratītā dharmajijñāsā vēdādhyāyād anantarā</l>
      </lg>
      <lg xml:id="PJS.88" n="88">
	<l>tatkālasyāvaruddhatvāt snānābhāvaṁ hi lakṣayēt</l>
	<l>virōdhō yugapatprāptēḥ, daurbalyaṁ vēdabādhanāt</l>
      </lg>
      <lg xml:id="PJS.89" n="89">
	<l>snānasya tēna bādhaḥ syād dharmajijñāsayā balāt</l>
	<l>dr̥ṣṭārthatvādisaṁyuktaṁ vākyaṁ lakṣaṇayā tv iti</l>
      </lg>
      <lg xml:id="PJS.90" n="90">
	<l>punaruktyā gatārthatvāt tyaktaṁ kaiś cit, tad ucyatē</l>
	<l>yady apy asya bhavēd vācyam ānantaryam asaṁśayam</l>
      </lg>
      <lg xml:id="PJS.91" n="91">
	<l>tathāpi pūrvatāmātraṁ lakṣayēd avirōdhataḥ</l>
	<l>granthagrahaṇamātrē ca kr̥tē snānaṁ virudhyatē</l>
      </lg>
      <lg xml:id="PJS.92" n="92">
	<l>adhītyētyadhigamyēti vyākhyānē tv avirōdhitā</l>
	<l>yas tv ēvamavirōdhitvaṁ kurvannāplavanaṁ vadēt</l>
      </lg>
      <lg xml:id="PJS.93" n="93">
	<l>adṣṭāyātha vāpy anyaḥ saṁskāraṁ tasya cōttaram</l>
	<l>ihāsnānādiniyamō yaḥ kr̥tō brahmacāriṇaḥ</l>
      </lg>
      <lg xml:id="PJS.94" n="94">
	<l>avidhitvam anāśritya sō ’vasānam apēkṣatē</l>
	<l>tatō ’pēkṣāvaśāt snānam asnānādinivartanam</l>
      </lg>
      <lg xml:id="PJS.95" n="95">
	<l>virōdhasāhacaryābhyāṁ dr̥ṣṭārthatvēna lakṣayēt</l>
	<l>tasmād adhyayanasnānajijñāsākramavācinām</l>
      </lg>
      <lg xml:id="PJS.96" n="96">
	<l>dr̥ṣṭārthatvāya śabdānām ēvaṁ vyākhyēyam āśritā</l>
	<l>snātvā jijñāsamānō ’pi nanu vēdaṁ na bādhatē</l>
      </lg>
      <lg xml:id="PJS.97" n="97">
	<l>tēnāvirōdhitā tasya, ityēvaṁ vadata uttaram</l>
	<l>yathaivādhyayanāt snānaṁ smaryatē samanantaram</l>
      </lg>
      <lg xml:id="PJS.98" n="98">
	<l>tathā tataḥ parō ’py anyaḥ padārthō ’nyaḥ paras tataḥ</l>
	<l>tataś cāvaśyakartavyē bādhē smārtasya kasya cit</l>
      </lg>
      <lg xml:id="PJS.99" n="99">
	<l>yōgyatvād āgatē kālē prāthamyāt snānabādhanam</l>
	<l>sō ’yaṁ pāṭhakramasyārthād bādha ity avagamyatē</l>
      </lg>
      <lg xml:id="PJS.100" n="100">
	<l>guṇapradhānayōr vāpi virōdhād guṇabādhanam</l>
	<l>snānōpalakṣitā cātra nivr̥ttir guruvēśmanaḥ</l>
      </lg>
      <lg xml:id="PJS.101" n="101">
	<l>virōdhitvēna bādhyēta na tu madhvādibhakṣaṇam</l>
	<l>tasmād gurukulē tiṣṭhanmadhumāṁsādyavarjayan</l>
      </lg>
      <lg xml:id="PJS.102" n="102">
	<l>jijñāsētāviruddhatvād dharmam ity avagamyatē</l>
	<l>gurugēhanivr̥ttyaṁśō yāvac ca na samāpyatē</l>
      </lg>
      <lg xml:id="PJS.103" n="103">
	<l>tāvat sakalavācitvān na snānaṁ paryavasyati</l>
	<l>gurugēhādanāvr̥ttaḥ snātakō hi na kathyatē</l>
      </lg>
      <lg xml:id="PJS.104" n="104">
	<l>tatparatvavidhānāc ca na tāvad dārasaṅgrahaḥ</l>
	<l>vyākhyāya kīrtitā cātra snāyād iti punaḥ smr̥tiḥ</l>
      </lg>
      <lg xml:id="PJS.105" n="105">
	<l>smāvartiṣṭa mētyādi smr̥tēr yady apy anantaram</l>
	<l>viparītārtham ity asmāt tadvākyād apanīyatē</l>
      </lg>
      <lg xml:id="PJS.106" n="106">
	<l>athaśabdēna yō bādhaḥ purastād upavarṇitaḥ</l>
	<l>tanmātrasyaiva bādhō ’tra dr̥ṣṭārthatvāt pradarśitaḥ</l>
      </lg>
      <lg xml:id="PJS.107" n="107">
	<l>smr̥tiprāptam idānīṁ tu madhumāṁsādyavarjanam</l>
	<l>pratiṣēdhann adr̥ṣṭārthaṁ sūtrakārō na śōbhatē</l>
      </lg>
      <lg xml:id="PJS.108" n="108">
	<l>nivr̥ttya gurugēhāc ca jijñāsārthaḥ punar bhavēt</l>
	<l>pravēśaḥ sō ’py adr̥ṣṭārtha iti naivēha sūtritaḥ</l>
      </lg>
      <lg xml:id="PJS.109" n="109">
	<l>nirgamō hi kr̥tārthasya dr̥ṣṭārthō guruvēśmanaḥ</l>
	<l>smaryatē tasya nārthaḥ syād akr̥tārthasya nirgamē</l>
      </lg>
      <lg xml:id="PJS.110" n="110">
	<l>athaśabdaprasiddhyaiva vēdagrahaṇahētutā</l>
	<l>ānantaryōpadēśitvād ataḥ śabdēna kiṁ punaḥ</l>
      </lg>
      <lg xml:id="PJS.111" n="111">
	<l>yōgyatvam athaśabdēna yady api pratipāditam</l>
	<l>tad ēva hētur atrēti nātaḥśabdād vinā bhavēt</l>
      </lg>
      <lg xml:id="PJS.112" n="112">
	<l>lakṣaṇaṁ puruṣasyaiva tadā tad dhi prasajyatē</l>
	<l>jijñāsāyāś ca hētutvē phalārthatvādi sambhavēt</l>
      </lg>
      <lg xml:id="PJS.113" n="113">
	<l>ataḥśabdagr̥hītaṁ vā tatrādhyayanam āśritam</l>
	<l>hētāvakathyamānē hi maṅgalādy apy asau vadēt</l>
      </lg>
      <lg xml:id="PJS.114" n="114">
	<l>snānabādhasya vā hētur ata ity ucyatē punaḥ</l>
	<l>yōgyasyādhītavēdatvān nāvasthātuṁ hi labhyatē</l>
      </lg> 
      <lg xml:id="PJS.115" n="115">
	<l>sanvācyēcchāntaraṁ karma jñānaṁ vyāpnōti tāvatā</l>
	<l>jñānōpasarjanā saiva na tu vidhyādi gamyatē</l>
      </lg>
      <lg xml:id="PJS.116" n="116">
	<l>iṣēs tu karma bāhyaḥ syād dharmaḥ sā vātha vā dvayam</l>
	<l>samānakartr̥katvaṁ tu tumunōktaṁ liṅā vidhiḥ</l>
      </lg>
      <lg xml:id="PJS.117" n="117">
	<l>ēvaṁ viṣayanānātvān na kā cit punaruktatā</l>
	<l>sūtritēcchābhinirvr̥ttyai dvitīyēcchātra sūtritā</l>
      </lg>
      <lg xml:id="PJS.118" n="118">
	<l>prakr̥tyā vikr̥tir yasmāc caturthyantā samasyatē</l>
	<l>tādarthyē yūpadārvādau tēnāsminn asamāsatā</l>
      </lg>
      <lg xml:id="PJS.119" n="119">
	<l>sa hi tasyēty anēnōktō dharmasyēty ēṣa vigrahaḥ</l>
	<l>dharmāyēti tu tādarthyē ṣaṣṭhī vr̥ttēti kathyatē</l>
      </lg>
      <lg xml:id="PJS.120" n="120">
	<l>prāpnōty atra caturthy ēva viśēṣaś cēd vivakṣitaḥ</l>
	<l>sāmānyasya vivakṣāyāṁ tādr̥śaṁ kathyatē katham</l>
      </lg>
      <lg xml:id="PJS.121" n="121">
	<l>sambandhamātra ēvaiṣā ṣaṣṭhyutpannā tathāpi tu</l>
	<l>viśēṣaniṣṭhatā tasyā bhāṣyakārēṇa varṇyatē</l>
      </lg>
      <lg xml:id="PJS.122" n="122">
	<l>sādhanābhāsatā cātra pūrvapakṣārthagōcarā</l>
	<l>anyasādhanam anyasya sādhanābhāsa ucyatē</l>
      </lg>
      <lg xml:id="PJS.123" n="123">
	<l>kratvarthaṁ puruṣārthasya tadarthaṁ ca kratōr iti</l>
	<l>śēṣalakṣaṇaśabdaś ca kr̥tsnaśāstravivakṣayā</l>
      </lg>
      <lg xml:id="PJS.124" n="124">
	<l>prasiddhaḥ śakyatē jñātum prasiddhatvāt tu nēṣyatē</l>
	<l>aprasiddhas tv aśakyatvānnatarām ity atō ’bravīt</l>
      </lg>
      <lg xml:id="PJS.125" n="125">
	<l>jijñāsyaḥ saṁśayād dharmaḥ śrēyaskaratayāpi ca</l>
	<l>asandigdhō hy ajijñāsyō yō vā syān niṣprayōjanaḥ</l>
      </lg>
      <lg xml:id="PJS.126" n="126">
	<l>svarūpādiṣu dharmasya dvidhā vipratipadyatē</l>
	<l>pūrvaṁ pramāṇarūpābhyām, pādēnādyasya nirṇayaḥ</l>
      </lg>
      <lg xml:id="PJS.127" n="127">
	<l>sthitē vēdapramāṇatvē punar vākyārthanirṇayē</l>
	<l>matir bahuvidāṁ puṁsāṁ saṁśayān nōpajāyatē</l>
      </lg>
      <lg xml:id="PJS.128" n="128">
	<l>kē cid āhur asāv arthaḥ, kē cin nāsāv ayaṁ tv iti</l>
	<l>tannirṇayārtham apy ētat paraṁ śāstraṁ praṇīyatē</l>
      </lg>
    </div>
    <div type="adhikaraṇa" n="CDS"><!-- 2 !-->
      <head>cōdanāsūtra</head>
      <lg xml:id="CDS.1" n="1">
	<l>dharmē sāmānyataḥ siddhē pramāṇaṁ cōdanōcyatē</l>
	<l>svarūpādēs tataḥ siddhaḥ, svarūpaṁ cēha sūtryatē</l>
      </lg>
      <lg xml:id="CDS.2" n="2">
	<l>dvayam ēkēna sūtrēṇa śrutyarthābhyāṁ nirūpyatē</l>
	<l>svarūpē ’pi hi tasyōktē pramāṇaṁ kathyatē ’rthataḥ</l>
      </lg>
      <lg xml:id="CDS.3" n="3">
	<l>kimādyapēkṣitaiḥ pūrṇaḥ samarthaḥ pratyayō vidhau</l>
	<l>tēna pravartakaṁ vākyaṁ śāstrē ’smin cōdanōcyatē</l>
      </lg>
      <lg xml:id="CDS.4" n="4">
	<l>cōdanaiva pramāṇaṁ cētyētaddharmē ’vadhāritam</l>
	<l>sākāṅkṣam iti manvānō yuktilēśaṁ dvayē ’spr̥śat</l>
      </lg>
      <lg xml:id="CDS.5" n="5">
	<l>sambhāvyatē pramāṇatvaṁ śabdasyaivaṁvidhēṣv api</l>
	<l>indriyādēr asāmarthyaṁ vakṣyamāṇamadīdiśat</l>
      </lg>
      <lg xml:id="CDS.6" n="6">
	<l>atyantāsaty api jñānam arthē śabdaḥ karōti hi</l>
	<l>tēnōtsargē sthitē tasya dōṣābhāvāt pramāṇatā</l>
      </lg>
      <lg xml:id="CDS.7" n="7">
	<l>cōdanēty abravīc cātra śabdamātravivakṣayā</l>
	<l>na hi bhūtādiviṣayaḥ kaś cid asti vidhāyakaḥ</l>
      </lg>
      <lg xml:id="CDS.8" n="8">
	<l>indriyādivyudāsēna śabdō yāvan na sādhyatē</l>
	<l>tāvac ca tadviśēṣasya kutō vāvasarō bhavēt</l>
      </lg>
      <lg xml:id="CDS.9" n="9">
	<l>nimittamātraṁ vōcyēta pramāṇaṁ cēha lakṣaṇam</l>
	<l>pramāṇaṁ tv api śabdō vā tajjñānaṁ vā nirūpyatē</l>
      </lg>
      <lg xml:id="CDS.10" n="10">
	<l>padārthas tanmatir vā syād vākyārthādhigamō ’pi vā</l>
	<l>pūrvēṣāṁ tu pramāṇatvē phalatvaṁ tasya gamyatē</l>
      </lg>
      <lg xml:id="CDS.11" n="11">
	<l>jñānē lakṣaṇaśabdō ’yaṁ yadi nāma prayujyatē</l>
	<l>cōdanōktis tadā kāryaṁ tatkāryaṁ cāpi lakṣayēt</l>
      </lg>
      <lg xml:id="CDS.12" n="12">
	<l>nimittamātrē śabdē ca pramāṇē mukhyavr̥ttayōḥ</l>
	<l>sāmānādhikaraṇyaṁ syāc cōdanālakṣaṇatvayōḥ</l>
      </lg>
      <lg xml:id="CDS.13" n="13">
	<l>dravyakriyāguṇādīnāṁ dharmatvaṁ sthāpayiṣyatē</l>
	<l>tēṣām aindriyakatvē ’pi na tādrūpyēṇa dharmatā</l>
      </lg>
      <lg xml:id="CDS.14" n="14">
	<l>śrēyaḥsādhanatā hy ēṣāṁ nityaṁ vēdāt pratīyatē </l>
	<l>tādrūpyēṇa ca dharmatvaṁ tasmān nēndriyagōcaraḥ</l>
      </lg>
      <lg xml:id="CDS.15" n="15">
	<l>pradarśanārtham atrōktam indriyaṁ sūtrakāravat</l>
	<l>nānyat kiñ cēti vācchēdaḥ sāmānyārthaḥ prayujyatē</l>
      </lg>
      <lg xml:id="CDS.16" n="16">
	<l>tadasāmarthyasiddhyai ca punar indriyakīrtanam</l>
	<l>kiñ cēti madhyam acchēdō hētupraśnē prayujyatē</l>
      </lg>
      <lg xml:id="CDS.17" n="17">
	<l>yady api tv anumānasyāpy ēvamādau samarthatā</l>
	<l>vinā sambandhabōdhēna na tu tasyōdbhavaḥ kva cit</l>
      </lg>
      <lg xml:id="CDS.18" n="18">
	<l>na sāmānyaviśēṣābhyāṁ dharmasambandhadarśanam</l>
	<l>liṅgasya kasya cit siddhaṁ yēna syād anumānatā</l>
      </lg>
      <lg xml:id="CDS.19" n="19">
	<l>nanu śabdō ’pi sambandhabōdhānnartē pravarttatē</l>
	<l>padaṁ tat, na ca tadvācyō dharmaḥ, vākyārtha ēva saḥ</l>
      </lg>
      <lg xml:id="CDS.20" n="20">
	<l>vākyasyāvācakatvaṁ ca, padārthānāṁ ca hētutā</l>
	<l>sambandhasyānapēkṣāṇāṁ vākyārthē sthāpayiṣyatē</l>
      </lg>
      <lg xml:id="CDS.21" n="21">
	<l>nityatvādēr asiddhatvād, abhyupētyōcyatē ’tha vā</l>
	<l>sutarām apramāṇatvaṁ vaktr̥prāmāṇyavarjanāt</l>
      </lg>
      <lg xml:id="CDS.22" n="22">
	<l>pramāṇāntaradr̥ṣṭaṁ hi śabdō ’rthaṁ prāpayēt sadā</l>
	<l>smr̥tivac ca svayaṁ tasya prāmāṇyaṁ nōpapadyatē</l>
      </lg>
      <lg xml:id="CDS.23" n="23">
	<l>nūnaṁ tatrānubhūtō ’sāvityāptōktinibandhanā</l>
	<l>buddhiḥ sākṣād adr̥ṣṭē ’pi yuktārthē puruṣōktitaḥ</l>
      </lg>
      <lg xml:id="CDS.24" n="24">
	<l>nātmīyād anyadīyād vā pratyakṣādēr vinā kva cit</l>
	<l>vacasaḥ satyatā dr̥ṣṭā tathā syāc cōdanāsv api</l>
      </lg>
      <lg xml:id="CDS.25" n="25">
	<l>tēna saty api vijñānē pratijñādēr yathaiva hi</l>
	<l>svātantryān na pramāṇatvaṁ tathā vēdē ’pi dr̥śyatām</l>
      </lg>
      <lg xml:id="CDS.26" n="26">
	<l>svargayāgādisambandhaviṣayā cōdanā mr̥ṣā</l>
	<l>pratyakṣādyagatārthatvādīdr̥gbuddhādivākyavat</l>
      </lg>
      <lg xml:id="CDS.27" n="27">
	<l>yad vāptēnāpraṇītatvād bālōnmattādivākyavat</l>
	<l>vyōmādivac ca nityatvāt prāmāṇyasya nirākr̥tiḥ</l>
      </lg>
      <lg xml:id="CDS.28" n="28">
	<l>yadi vā puruṣādhīnaprāmāṇyāḥ sarvacōdanāḥ</l>
	<l>svatō vā na pramāṇaṁ syur vākyatvāt puruṣōktivat</l>
      </lg>
      <lg xml:id="CDS.29" n="29">
	<l>prāmāṇyaṁ vā narāpēkṣaṁ sarvaśabdēṣu gamyatām</l>
	<l>śabdaiḥ sambandhyamānatvād apramāṇyaṁ tathaiva hi</l>
      </lg>
      <lg xml:id="CDS.30" n="30">
	<l>na syād vaktr̥guṇānāṁ cēd vacaḥ prāmāṇyahētutā</l>
	<l>taddōṣair apramāṇatvaṁ kim ity asya bhaviṣyati</l>
      </lg>
      <lg xml:id="CDS.31" n="31">
	<l>ēvaṁ sthitē tu vēdasya sati vāsati vā narē</l>
	<l>prāmāṇyaṁ durlabhaṁ matvā nanv ity ētadacūcudat</l>
      </lg>
      <lg xml:id="CDS.32" n="32">
	<l>tatra vipratiṣiddhatvaṁ buddhavākyē ’pi yujyatē</l>
	<l>tatō ’pi pratyayōtpattēs tasmāj jātyuttaraṁ tv idam</l>
      </lg>
      <lg xml:id="CDS.33" n="33">
	<l>sarvavijñānaviṣayam idaṁ tāvat parīkṣyatām</l>
	<l>pramāṇatvāpramāṇatvē svataḥ kiṁ paratō ’tha vā</l>
      </lg>
      <lg xml:id="CDS.34" n="34">
	<l>svatō ’satām asādhyatvāt kē cid āhur dvayaṁ svataḥ</l>
	<l>aparē kāraṇōtpannaguṇadōṣāvadhāraṇāt</l>
      </lg>
      <lg xml:id="CDS.35" n="35">
	<l>svatas tāvad dvayaṁ nāsti, virōdhāt, paratō na ca</l>
	<l>niḥsvabhāvatvam ēvaṁ hi jñānarūpē prasajyatē</l>
      </lg>
      <lg xml:id="CDS.36" n="36">
	<l>kathaṁ hy anyānapēkṣasya viparītātmasambhavaḥ</l>
	<l>kimātmakaṁ bhavēt tac ca svabhāvadvayavarjitam</l>
      </lg>
      <lg xml:id="CDS.37" n="37">
	<l>vijñānavyaktibhēdēna bhavēc cēd aviruddhatā</l>
	<l>tathāpy anyānapēkṣatvē kiṁ kvēti na nirūpyatē</l>
      </lg>
      <lg xml:id="CDS.38" n="38">
	<l>tasmāt svābhāvikaṁ tēṣām apramāṇatvam iṣyatām</l>
	<l>prāmāṇyañ ca parāpēkṣam, atra nyāyō ’bhidhīyatē</l>
      </lg>
      <lg xml:id="CDS.39" n="39">
	<l>aprāmāṇyam avastutvān na syāt kāraṇadōṣataḥ</l>
	<l>vastutvāt tu guṇais tēṣāṁ prāmāṇyam upajanyatē</l>
      </lg>
      <lg xml:id="CDS.40" n="40">
	<l>prāmāṇyaṁ hi yadōtsargāt tadabhāvō ’tha kr̥trimaḥ</l>
	<l>tadā svapnādibōdhē ’pi prāmāṇyaṁ kēna vāryatē</l>
      </lg>
      <lg xml:id="CDS.41" n="41">
	<l>matpakṣē kāraṇābhāvāt prāmāṇyaṁ nōpajāyatē</l>
	<l>hētumattvaprasaṅgō ’tō na bhaviṣyaty avastunaḥ</l>
      </lg>
      <lg xml:id="CDS.42" n="42">
	<l>indriyādiguṇāś cāsya kāraṇam, tadasad dvidhā</l>
	<l>duṣṭatvād indriyādīnām abhāvē ’nyatamasya vā</l>
      </lg>
      <lg xml:id="CDS.43" n="43">
	<l>ata ēva ca vō bhrāntir dōṣair mithyātvadhīr iti </l>
	<l>tadvyāptēs tu guṇābhāvas tatkr̥tā hy apramāṇatā</l>
      </lg>
      <lg xml:id="CDS.44" n="44">
	<l>tasmāt kāraṇaśuddhatvaṁ jñānaprāmāṇyakāraṇam</l>
	<l>svabhāvatō ’pramāṇatvaṁ tadabhāvēna lakṣyatē</l>
      </lg>
      <lg xml:id="CDS.45" n="45">
	<l>anvayavyatirēkābhyām aprāmāṇyaṁ na dōṣataḥ</l>
	<l>nājñānē dr̥śyatē hy ētatkāraṇābhāvahētukē</l>
      </lg>
      <lg xml:id="CDS.46" n="46">
	<l>tataś ca puruṣābhāvāt sati vā śuddhyasambhavāt</l>
	<l>nirmūlatvāt pramāṇatvaṁ cōdanāyāṁ na yujyatē</l>
      </lg>
      <lg xml:id="CDS.47" n="47">
	<l>svataḥ sarvapramāṇānāṁ prāmāṇyam iti gamyatām</l>
	<l>na hi svatō ’satī śaktiḥ kartum anyēna śakyatē</l>
      </lg>
      <lg xml:id="CDS.48" n="48">
	<l>ātmalābhē ca bhāvānāṁ kāraṇāpēkṣatā bhavēt</l>
	<l>labdhātmanāṁ svakāryēṣu pravr̥ttiḥ svayam ēva tu</l>
      </lg>
      <lg xml:id="CDS.49" n="49">
	<l>jātē ’pi yadi vijñānē tāvan nārthō ’vadhāryatē</l>
	<l>yāvatkāraṇaśuddhatvaṁ na pramāṇāntarād bhavēt</l>
      </lg>
      <lg xml:id="CDS.50" n="50">
	<l>tatra jñānāntarōtpādaḥ pratīkṣyaḥ kāraṇāntarāt</l>
	<l>yāvad dhi na paricchinnā śuddhis tāvad asatsamā</l>
      </lg>
      <lg xml:id="CDS.51" n="51">
	<l>tasyāpi kāraṇē śuddhē tajjñānē syāt pramāṇatā</l>
	<l>tasyāpy ēvam itīcchaś ca na kva cid vyavatiṣṭhatē</l>
      </lg>
      <lg xml:id="CDS.52" n="52">
	<l>yadā svataḥ pramāṇatvaṁ tadānyan naiva gr̥hyatē</l>
	<l>nivarttattē hi mithyātvaṁ dōṣājñānād ayatnataḥ</l>
      </lg>
      <lg xml:id="CDS.53" n="53">
	<l>tasmād bōdhātmakatvēna prāptā buddhēḥ pramāṇatā</l>
	<l>arthānyathātvahētūtthadōṣajñānād apōdyatē</l>
      </lg>
      <lg xml:id="CDS.54" n="54">
	<l>aprāmāṇyaṁ tridhā bhinnaṁ mithyātvājñānasaṁśayaiḥ</l>
	<l>vastutvād dvividhasyātra sambhavō duṣṭakāraṇāt</l>
      </lg>
      <lg xml:id="CDS.55" n="55">
	<l>avijñānē tu dōṣāṇāṁ vyāpārō naiva kalpyatē</l>
	<l>kāraṇābhāvatas tv ēva tatsiddhaṁ nastvaduktivat</l>
      </lg>
      <lg xml:id="CDS.56" n="56">
	<l>dōṣataś cāpramāṇatvē svataḥprāmāṇyavādinām</l>
	<l>guṇajñānānavasthāvan na dōṣēṣu prasajyatē</l>
      </lg>
      <lg xml:id="CDS.57" n="57">
	<l>sākṣād viparyayajñānāl laghvyēva tv apramāṇatā</l>
	<l>pūrvābādhēna nōtpattir uttarasya hi sidhyati</l>
      </lg>
      <lg xml:id="CDS.58" n="58">
	<l>duṣṭakāraṇabōdhē tu siddhē ’pi viṣayāntarē</l>
	<l>arthāt tulyārthatāṁ prāpya bādhō gōdōhanādivat</l>
      </lg>
      <lg xml:id="CDS.59" n="59">
	<l>tatra dōṣāntarajñānaṁ bādhadhīr vā parā na cēt</l>
	<l>tadudbhūtau dvitīyasya mithyātvād ādyamānatā</l>
      </lg>
      <lg xml:id="CDS.60" n="60">
	<l>svata ēva hi tatrāpi dōṣājñānāt pramāṇatā</l>
	<l>dōṣajñānē tv anutpannē na śaṅkyā niṣpramāṇatā</l>
      </lg>
      <lg xml:id="CDS.61" n="61">
	<l>ēvaṁ tricaturajñānajanmanō nādhikā matiḥ</l>
	<l>prārthyatē tāvataivaikaṁ svataḥ prāmāṇyam aśnutē</l>
      </lg>
      <lg xml:id="CDS.62" n="62">
	<l>śabdē dōṣōdbhavas tāvad vaktradhīna iti sthitiḥ</l>
	<l>tadabhāvaḥ kva cit tāvad guṇavadvaktr̥katvataḥ</l>
      </lg>
      <lg xml:id="CDS.63" n="63">
	<l>tadguṇair apakr̥ṣṭānāṁ śabdē saṁkrāntyasambhavāt</l>
	<l>yadā vaktur abhāvēna na syur dōṣā nirāśrayāḥ</l>
      </lg>
      <lg xml:id="CDS.64" n="64">
	<l>pauruṣēyē dvayaṁ dr̥ṣṭaṁ dōṣābhāvō guṇās tathā</l>
	<l>prāmāṇyaṁ tatra guṇatō naiva syād ity udāhr̥tam</l>
      </lg>
      <lg xml:id="CDS.65" n="65">
	<l>tasmād guṇēbhyō dōṣāṇām abhāvas tadabhāvataḥ</l>
	<l>aprāmāṇyadvayāsattvaṁ tēnōtsargō ’napōditaḥ</l>
      </lg>
      <lg xml:id="CDS.66" n="66">
	<l>pratyayōtpattihētutvāt prāmāṇyaṁ nāpanīyatē</l>
	<l>dōṣābhāvō guṇēbhyaś cēn nanu saivāsthitir bhavēt</l>
      </lg>
      <lg xml:id="CDS.67" n="67">
	<l>tadā tu vyāpriyantē hi jñāyamānatayā guṇāḥ</l>
	<l>dōṣābhāvē tu vijñēyē sattāmātrōpakāriṇaḥ</l>
      </lg>
      <lg xml:id="CDS.68" n="68">
	<l>tatrāpavādanirmuktir vaktrabhāvāl laghīyasī</l>
	<l>vēdē tēnāpramāṇatvaṁ nāśaṅkām api gacchati</l>
      </lg>
      <lg xml:id="CDS.69" n="69">
	<l>atō vaktranadhīnatvāt prāmāṇyē tadupāsanam</l>
	<l>na yuktam, apramāṇatvē kalpyē tatprārthanā bhavēt</l>
      </lg>
      <lg xml:id="CDS.70" n="70">
	<l>tataś cāptāpraṇītatvaṁ na dōṣāyātra jāyatē</l>
	<l>prayōgāṇāṁ tu sarvēṣāṁ vakṣyāmaḥ pratisādhanam</l>
      </lg>
      <lg xml:id="CDS.71" n="71">
	<l>pauruṣēyē tu vacanē pramāṇāntaramūlatā</l>
	<l>tadabhāvē hi tad duṣyēditaran na kadā cana</l>
      </lg>
      <lg xml:id="CDS.72" n="72">
	<l>tēnētaraiḥ pramāṇair yā cōdanānām asaṅgatiḥ </l>
	<l>tayaiva syāt pramāṇatvam anuvādatvam anyathā</l>
      </lg>
      <lg xml:id="CDS.73" n="73">
	<l>anyasyāpi pramāṇatvē saṅgatir naiva kāraṇam</l>
	<l>tulyārthānāṁ vikalpyatvād ēkaṁ tatra hi bōdhakam</l>
      </lg>
      <lg xml:id="CDS.74" n="74">
	<l>yatrāpi syāt paricchēdaḥ pramāṇair uttaraiḥ punaḥ</l>
	<l>nūnaṁ tatrāpi pūrvēṇa sō ’rthō nāvadhr̥tas tathā</l>
      </lg>
      <lg xml:id="CDS.75" n="75">
	<l>saṅgatyā yadi cēṣyēta pūrvapūrvapramāṇatā</l>
	<l>pramāṇāntaram icchantō na vyavasthāṁ labhēmahi</l>
      </lg>
      <lg xml:id="CDS.76" n="76">
	<l>kasya cit tu yadīṣyēta svata ēva pramāṇatā</l>
	<l>prathamasya tathābhāvē pradvēṣaḥ kiṁnibandhanaḥ</l>
      </lg>
      <lg xml:id="CDS.77" n="77">
	<l>śrōtradhīś cāpramāṇaṁ syād itarābhir asaṅgatēḥ</l>
	<l>syāc cēt tajjanitēnaiva jñānēnānyēna saṅgatiḥ</l>
      </lg>
      <lg xml:id="CDS.78" n="78">
	<l>vēdē ’pi śatakr̥tvaḥ syād buddhir uccāraṇānugā</l>
	<l>sādhanāntarajanyā tu buddhir nāsti dvayōr api</l>
      </lg>
      <lg xml:id="CDS.79" n="79">
	<l>yathā tv ēkēndriyādhīnajñānāntaranibandhanā</l>
	<l>saṅgatiḥ kāraṇaṁ prāptā tathā vēdē ’pi kalpyatām</l>
      </lg>
      <lg xml:id="CDS.80" n="80">
	<l>tasmād dr̥ḍhaṁ yadutpannaṁ nāpi saṁvādamr̥cchati</l>
	<l>jñānāntarēṇa vijñānaṁ tatpramāṇaṁ pratīyatām</l>
      </lg>
      <lg xml:id="CDS.81" n="81">
	<l>na cānumānataḥ sādhyā śabdādīnāṁ pramāṇatā</l>
	<l>sarvasyaiva hi mā prāpat pramāṇāntarasādhyatā</l>
      </lg>
      <lg xml:id="CDS.82" n="82">
	<l>nanu pramāṇam ityēvaṁ pratyakṣādi na gr̥hyatē</l>
	<l>na cētthamagr̥hītēna vyavahārō ’vakalpatē</l>
      </lg>
      <lg xml:id="CDS.83" n="83">
	<l>prāmāṇyaṁ grahaṇāt pūrvaṁ svarūpēṇaiva saṁsthitam</l>
	<l>nirapēkṣaṁ svakāryēṣu gr̥hyatē pratyayāntaraiḥ</l>
      </lg>
      <lg xml:id="CDS.84" n="84">
	<l>tēnāsya jñāyamānatvaṁ prāmāṇyē nōpayujyatē</l>
	<l>viṣayānubhāvō hy atra pūrvasmād ēva labhyatē</l>
      </lg>
      <lg xml:id="CDS.85" n="85">
	<l>apramāṇaṁ punaḥ svārthagrāhakaṁ syāt svarūpataḥ</l>
	<l>nivr̥ttis tasya mithyātvē nāgr̥hītē parair bhavēt</l>
      </lg>
      <lg xml:id="CDS.86" n="86">
	<l>na hy arthasyātathābhāvaḥ pūrvēṇārthas tathātvavat</l>
	<l>tatrāpy arthānyathābhāvē dhīr yad vā duṣṭakāraṇē</l>
      </lg>
      <lg xml:id="CDS.87" n="87">
	<l>tāvataiva ca mithyātvaṁ gr̥hyatē nānyahētukam</l>
	<l>utpattyavasthaṁ caivēdaṁ pramāṇam iti mīyatē</l>
      </lg>
      <lg xml:id="CDS.88" n="88">
	<l>atō yatrāpi mithyātvaṁ parēbhyaḥ pratipādyatē</l>
	<l>tatrāpy ētad dvayaṁ vācyaṁ na tu sādharmyamātrakam</l>
      </lg>
      <lg xml:id="CDS.89" n="89">
	<l>cōdanārthānyathābhāvaṁ kurvataś cānumānataḥ</l>
	<l>tajjñānēnaiva yō bādhaḥ sa kathaṁ vinivāryatē</l>
      </lg>
      <lg xml:id="CDS.90" n="90">
	<l>tanmithyātvād abādhaś cēt, prāptam anyōnyasaṁśrayam</l>
	<l>nānumānād atō ’nyad dhi bādhakaṁ kiñ cid asti tē</l>
      </lg>
      <lg xml:id="CDS.91" n="91">
	<l>na cānyair agrahē ’rthasya syād abhāvō rasādivat</l>
	<l>tēṣāṁ jihvādibhir yasmān niyamō grahaṇē ’sti hi</l>
      </lg>
      <lg xml:id="CDS.92" n="92">
	<l>taddhiyaivārthabōdhaś cēt, tādr̥gdharmē bhaviṣyati</l>
	<l>mamāsiddham idaṁ kin tu vēdāj jātē ’vabōdhanē</l>
      </lg>
      <lg xml:id="CDS.93" n="93">
	<l>vaktuṁ na dvēṣamātrēṇa yujyatē satyavādinā</l>
	<l>dvēṣād asammatatvād vā na ca syād apramāṇatā</l>
      </lg>
      <lg xml:id="CDS.94" n="94">
	<l>na cātmēcchābhyanujñābhyāṁ prāmāṇyam avakalpatē</l>
	<l>agnidāhādiduḥkhasya na hy apratyakṣatēṣyatē</l>
      </lg>
      <lg xml:id="CDS.95" n="95">
	<l>na cābhilāpikaṁ jñānaṁ prāmāṇyēnāvadhāryatē</l>
	<l>tasmād ālōkavad vēdē sarvasādhāraṇē sati</l>
      </lg>
      <lg xml:id="CDS.96" n="96">
	<l>naivaṁ vipratipattavyam, bauddhādēr vakṣyatē ’ntaram</l>
	<l>puruṣāśaktitas tatra sāpavādatvasambhavaḥ</l>
      </lg>
      <lg xml:id="CDS.97" n="97">
	<l>vēdasyāpauruṣēyatvē siddhā tv ēvaṁ pramāṇatā</l>
	<l>kartr̥mattvē tu vēdasya samyaṅmithyātvavādibhiḥ</l>
      </lg>
      <lg xml:id="CDS.98" n="98">
	<l>kartā guṇāś ca dōṣāś ca mahājanaparigrahaḥ</l>
	<l>ēvamādi vinā yuktyā kalpyam, mīmāṁsakaiḥ punaḥ</l>
      </lg>
      <lg xml:id="CDS.99" n="99">
	<l>idānīm iva sarvatra dr̥ṣṭān nādhikam iṣyatē</l>
	<l>ēvambhūtasya vēdasya jñānōtpattiṁ prakurvataḥ</l>
      </lg>
      <lg xml:id="CDS.100" n="100">
	<l>svarūpaviparītatvasaṁśayau bhāṣyavāritau</l>
	<l>nivārayiṣyatē cāpi duṣṭakāraṇakalpanā</l>
      </lg>
      <lg xml:id="CDS.101" n="101">
	<l>puruṣābhāvatas tēna taddvārēṇāpy aśaṅkitau </l>
	<l>tathā satyatathābhāvō buddhyanutpattim āśritaḥ</l>
      </lg>
      <lg xml:id="CDS.102" n="102">
	<l>tatra vipratiṣiddhatvaṁ bravītītyēvamādinā</l>
	<l>yathādr̥ṣṭārthavāditvaṁ tac cēt pratyayitāditi</l>
      </lg>
      <lg xml:id="CDS.103" n="103">
	<l>indriyēti tu mūlaṁ cēd asyāstītyēvam abravīt</l>
	<l>draṣṭr̥tvasatyavāditvē tac cēt pratyayitāditi</l>
      </lg>
      <lg xml:id="CDS.104" n="104">
	<l>dr̥śyamānārthavāditvē syād anāptōktisatyatā</l>
	<l>ēvaṁ tv ēkāṅgavaikalyāt pratyudāharaṇasthitiḥ</l>
      </lg>
      <lg xml:id="CDS.105" n="105">
	<l>ēkaikābhāvamātrē syād āptatvaindriyakatvayōḥ</l>
	<l>apratyayitapakṣē syād aindriyasyāpy asatyatā</l>
      </lg>
      <lg xml:id="CDS.106" n="106">
	<l>anindriyatvapakṣē vā satpratyayitabhāṣitam</l>
	<l>vyāhatagranthataivaṁ syāt, tasmāt pūrvēṇa satyatā</l>
      </lg>
      <lg xml:id="CDS.107" n="107">
	<l>parēṇa mūlasadbhāva indriyēṇa tu darśitaḥ</l>
	<l>aprāmāṇyanivr̥ttyarthaṁ dōṣābhāvōpavarṇanam</l>
      </lg>
      <lg xml:id="CDS.108" n="108">
	<l>guṇāt prāmāṇyam ityēvaṁ tatpūrvaṁ sunirākr̥tam</l>
	<l>pūrvatra pratiṣiddhatvān naitat prāmāṇyakāraṇam</l>
      </lg>
      <lg xml:id="CDS.109" n="109">
	<l>samuccayārthō vāśabdaḥ pūrvasmin, uttaratra ca</l>
	<l>vikalpēnōbhayōr āha pratyudāharaṇē pr̥thak</l>
      </lg>
      <lg xml:id="CDS.110" n="110">
	<l>śakyē ’py asatyē mithyātvaṁ dr̥ṣṭaṁ satyē ’py aśaktikē</l>
	<l>nānēna vacanēnēha sarvajñatvanirākriyā</l>
      </lg>
      <lg xml:id="CDS.111" n="111">
	<l>vacanād r̥ta ityēvam apavādō hi saṁśritaḥ</l>
	<l>yadi ṣaḍbhiḥ pramāṇaiḥ syāt sarvajñaḥ kēna vāryatē</l>
      </lg>
      <lg xml:id="CDS.112" n="112">
	<l>ēkēna tu pramāṇēna sarvajñō yēna kalpyatē</l>
	<l>nūnaṁ sa cakṣuṣā sarvān rasādīn pratipadyatē</l>
      </lg>
      <lg xml:id="CDS.113" n="113">
	<l>yajjātīyaiḥ pramāṇais tu yajjātīyārthadarśanam</l>
	<l>bhavēd idānīṁ lōkasya tathā kālāntarē ’py abhūt</l>
      </lg>
      <lg xml:id="CDS.114" n="114">
	<l>yatrāpy atiśayō dr̥ṣṭaḥ sa svārthānatilaṅghanāt</l>
	<l>dūrasūkṣmādidr̥ṣṭau syān na rūpē śrōtravr̥ttitā</l>
      </lg>
      <lg xml:id="CDS.115" n="115">
	<l>bhaviṣyati na dr̥ṣṭaṁ ca pratyakṣasya manāgapi</l>
	<l>sāmarthyam, nānumānādēr liṅgādirahitē kva cit</l>
      </lg>
      <lg xml:id="CDS.116" n="116">
	<l>sarvajñakalpanānyais tu vēdē cāpauruṣēyatā</l>
	<l>tulyatā kalpitā yēna tēnēdaṁ sampradhāryatām</l>
      </lg>
      <lg xml:id="CDS.117" n="117">
	<l>sarvajñō dr̥śyatē tāvan nēdānīm asmadādibhiḥ</l>
	<l>nirākaraṇavacchakyā na cāsīd iti kalpanā</l>
      </lg>
      <lg xml:id="CDS.118" n="118">
	<l>na cāgamēna sarvajñaḥ, tadīyē ’nyōnyasaṁśrayāt</l>
	<l>narāntarapraṇītasya prāmāṇyaṁ gamyatē katham</l>
      </lg>
      <lg xml:id="CDS.119" n="119">
	<l>na cāpy ēvamparō nityaḥ śakyō labdhum ihāgamaḥ</l>
	<l>nityaś cēd arthavādatvaṁ tatparē syād anityatā</l>
      </lg>
      <lg xml:id="CDS.120" n="120">
	<l>āgamasya ca nityatvē siddhē tatkalpanā vr̥thā</l>
	<l>yatas taṁ pratipadyantē dharmam ēva tatō narāḥ</l>
      </lg>
      <lg xml:id="CDS.121" n="121">
	<l>yō ’pīndriyārthasambandhaviṣayē satyavāditām</l>
	<l>dr̥ṣṭvā tadvacanatvēna śraddhēyē ’rthē ’pi kalpayēt</l>
      </lg>
      <lg xml:id="CDS.122" n="122">
	<l>tēnāpi pāratantryēṇa bādhitā syāt pramāṇatā</l>
	<l>prāmāṇyaṁ cēt svayaṁ tasya kāpēkṣānyēndriyādiṣu</l>
      </lg>
      <lg xml:id="CDS.123" n="123">
	<l>yathaivātrēndriyādibhyaḥ paricchēdāt pramāṇatā</l>
	<l>śraddhēyē ’pi tathaiva syān na svātantryēṇa labhyatē</l>
      </lg>
      <lg xml:id="CDS.124" n="124">
	<l>yathā ca tēṣāṁ satyatvaṁ sidhyaty ētēna hētunā</l>
	<l>tathānyānavabuddhārthaprāmāṇyābhāvasādhanam</l>
      </lg>
      <lg xml:id="CDS.125" n="125">
	<l>aśraddhēyārthasatyatvaṁ śraddhēyē cāpy asatyatā</l>
	<l>pūrvajñānānuvāditvaṁ dr̥ṣṭāntavad ihēṣyatām</l>
      </lg>
      <lg xml:id="CDS.126" n="126">
	<l>api cālaukikārthatvē sati puṁvākyahētukam</l>
	<l>mithyātvaṁ bauddhavākyānāṁ syād anyōnyaṁ sapakṣataḥ</l>
      </lg>
      <lg xml:id="CDS.127" n="127">
	<l>dharmādharmātiriktārthē prāmāṇyaṁa ca prasajyatē</l>
	<l>sāṁkhyādiṣu ca jīvatsu dr̥ṣṭāntō durlabhō ’sya ca</l>
      </lg>
      <lg xml:id="CDS.128" n="128">
	<l>alaukikārthavācitvaṁ nr̥vākyatvē satīti ca</l>
	<l>parasparam apēkṣyaiva bauddhādēḥ syān mr̥ṣārthatā</l>
      </lg>
      <lg xml:id="CDS.129" n="129">
	<l>vadēd ēvaṁ ca yō nāma vādī prathamasaṅgataḥ</l>
	<l>tasyāpi hētuḥ syād ēṣa bhavantaṁ pratyasaṁśayam</l>
      </lg>
      <lg xml:id="CDS.130" n="130">
	<l>buddhādīnām asarvajñam iti satyaṁ vacō mama </l>
	<l>maduktatvād yathaivāgnir uṣṇō bhāsvara ity api</l>
      </lg>
      <lg xml:id="CDS.131" n="131">
	<l>pratyakṣaṁ ca maduktatvaṁ tvayā sādhyā taduktatā</l>
	<l>tēna hētur madīyaḥ syāt sandigdhāsiddhatā tava</l>
      </lg>
      <lg xml:id="CDS.132" n="132">
	<l>pratyakṣādyavisaṁvādi pramēyatvādi yasya ca</l>
	<l>sadbhāvavāraṇē śaktaṁ kō nu taṁ kalpayiṣyati</l>
      </lg>
      <lg xml:id="CDS.133" n="133">
	<l>na cāpi smr̥tyavicchēdāt sarvajñaḥ parikalpyatē</l>
	<l>vigānāt, chinnamūlatvāt, kaiś cid ēva parigrahāt</l>
      </lg>
      <lg xml:id="CDS.134" n="134">
	<l>sarvajñō ’sāv iti hy ēva tatkālē tu bubhutsubhiḥ</l>
	<l>tajjñānajñēyavijñānarahitair gamyatē katham</l>
      </lg>
      <lg xml:id="CDS.135" n="135">
	<l>kalpanīyāś ca sarvajñā bhavēyur bahavas tava</l>
	<l>ya ēva syād asarvajñaḥ sa sarvajñaṁ na budhyatē</l>
      </lg>
      <lg xml:id="CDS.136" n="136">
	<l>sarvajñō ’navabuddhaś ca yēnaiva syān na taṁ prati</l>
	<l>tadvākyānāṁ pramāṇatvaṁ mūlājñānē ’nyavākyavat</l>
      </lg>
      <lg xml:id="CDS.137" n="137">
	<l>rāgādirahitē cāsmin nirvyāpārē vyavasthitē</l>
	<l>dēśanānyapraṇītaiva syād r̥tē pratyavēkṣaṇāt</l>
      </lg>
      <lg xml:id="CDS.138" n="138">
	<l>sānnidhyamātratas tasya puṁsaścintāmaṇēr iva</l>
	<l>niḥsaranti yathākāmaṁ kuḍyādibhyō ’pi dēśanāḥ</l>
      </lg>
      <lg xml:id="CDS.139" n="139">
	<l>ēvamādyucyamānaṁ tu śraddadhānasya śōbhatē</l>
	<l>kuḍyādiniḥsr̥tatvāc ca nāśvāsō dēśanāsu naḥ</l>
      </lg>
      <lg xml:id="CDS.140" n="140">
	<l>kin nu buddhapraṇītāḥ syuḥ kimu kaiś cid durātmabhiḥ</l>
	<l>adr̥śyair vipralambhārthaṁ piśācādibhir īritāḥ</l>
      </lg>
      <lg xml:id="CDS.141" n="141">
	<l>ēvaṁ yaiḥ kēvalaṁ jñānam indriyādyanapēkṣiṇaḥ</l>
	<l>sūkṣmātītādiviṣayaṁ jīvasya parikalpitam</l>
      </lg>
      <lg xml:id="CDS.142" n="142">
	<l>nartē tadāgamāt sidhyēn na ca tēnāgamō vinā</l>
	<l>dr̥ṣṭāntō ’pi na tasyānyō nr̥ṣu kaś cit pravartatē</l>
      </lg>
      <lg xml:id="CDS.143" n="143">
	<l>nityāgamāvabōdhō ’pi pratyākhyēyō ’nayā diśā</l>
	<l>na hi tatrāpi visrambhō dr̥ṣṭō ’nēna kr̥tō ’tha vā</l>
      </lg>
      <lg xml:id="CDS.144" n="144">
	<l>sarvadā cāpi puruṣāḥ prāyēṇānr̥tavādinaḥ</l>
	<l>yathādyatvē na visrambhas tathātītārthakīrtanē</l>
      </lg>
      <lg xml:id="CDS.145" n="145">
	<l>svapnādijñānavac cāpi pratyayō ’syāgamārthayōḥ</l>
	<l>bhavēd iti saśaṅkānāṁ prāmāṇyaṁ gamyatē katham</l>
      </lg>
      <lg xml:id="CDS.146" n="146">
	<l>puruṣātiśayaś cēṣṭaḥ saiva cāgamanityatā</l>
	<l>kalpitaṁ smaraṇaṁ cāsya janmāntaranibandhanam</l>
      </lg>
      <lg xml:id="CDS.147" n="147">
	<l>grāhyatvē cāgamasyaivaṁ dvēṣō ’rthagrahaṇē vr̥thā</l>
	<l>yō hy anuccāritaṁ śabdaṁ gahṇātyarthē ’sya kā kathā</l>
      </lg>
      <lg xml:id="CDS.148" n="148">
	<l>pumāṁs tāvat svatantraḥ syād arthagrahaṇavādinām</l>
	<l>āgamapratibhānē tu pāratantryaṁ dvayōr api</l>
      </lg>
      <lg xml:id="CDS.149" n="149">
	<l>anēkapuruṣasthatvād ēkatraiva ca janmani</l>
	<l>grahaṇasmaraṇād vēdē na svātantryaṁ vihanyatē</l>
      </lg>
      <lg xml:id="CDS.150" n="150">
	<l>anyathākaraṇē cāsya bahubhyaḥ syān nivāraṇam</l>
	<l>ēkasya pratibhānaṁ tu kr̥takān na viśiṣyatē</l>
      </lg>
      <lg xml:id="CDS.151" n="151">
	<l>ataś ca sampradāyē ca naikaḥ puruṣa iṣyatē</l>
	<l>bahavaḥ paratantrāḥ syuḥ sarvē hy adyatvavannarāḥ</l>
      </lg>
      <lg xml:id="CDS.152" n="152">
	<l>ēvaṁ ca kalpayantyanyē yāvadāgamasiddhayē</l>
	<l>tāvan na kalpayaty ētat samatvaṁ jaiminēḥ paraiḥ</l>
      </lg>
      <lg xml:id="CDS.153" n="153">
	<l>na hi dr̥ṣṭādhikaṁ kiñ cit prāmāṇyē tēna kalpyatē</l>
	<l>aprāmāṇyanimittēṣu parasyādr̥ṣṭakalpanā</l>
      </lg>
      <lg xml:id="CDS.154" n="154">
	<l>dr̥ṣṭaprāmāṇyabādhaś ca nāstikasya prasajyatē</l>
	<l>utpannē sati vijñānē balād bādhaprakalpanā</l>
      </lg>
      <lg xml:id="CDS.155" n="155">
	<l>sādhitē puruṣābhāvē nirdōṣajñānajanmanaḥ</l>
	<l>pratyakṣān nāstikair vācyō viśēṣaś cōdanādhiyaḥ</l>
      </lg>
      <lg xml:id="CDS.156" n="156">
	<l>upadēśō ’nyathā na syād atīndriyanidandhanaḥ</l>
	<l>tasya kartrā na cēd dr̥ṣṭaḥ sō ’rtha ity arthakalpanā</l>
      </lg>
      <lg xml:id="CDS.157" n="157">
	<l>yad vānumānam ēvēdam upadēśitvam ucyatē</l>
	<l>dr̥ṣṭārthapūrvatāvyāptam, vyatirēkō ’sya nanv iti</l>
      </lg>
      <lg xml:id="CDS.158" n="158">
	<l>anyathāpy upapannatvaṁ vyāmōhād iti kathyatē</l>
	<l>liṅgasya vyabhicārō vā bālavākyanidarśanāt</l>
      </lg>
      <lg xml:id="CDS.159" n="159">
	<l>vēdāj jñātvōpadiṣṭaṁ cēd ityēvaṁ siddhasādhanam </l>
	<l>vēdād apītyanēnōktam, manvādēś caitad iṣyatē</l>
      </lg>
      <lg xml:id="CDS.160" n="160">
	<l>anyathā saṁvidānō ’pi vivakṣaty anyathā yataḥ</l>
	<l>tasmād ēkāntatō nāsti puṁvākyāt taddhiyāṁ gatiḥ</l>
      </lg>
      <lg xml:id="CDS.161" n="161">
	<l>bhrāntasyānyavivakṣāyām anyad vākyaṁ ca dr̥śyatē</l>
	<l>yathāvivakṣam apy ētat tasmān naiva pravartatē</l>
      </lg>
      <lg xml:id="CDS.162" n="162">
	<l>vaktr̥dhīr āptavākyēṣu gamyatē, anyatra viplutiḥ</l>
	<l>tēnōtsargāpavādābhyāṁ vacasaḥ śaktir ucyatē</l>
      </lg>
      <lg xml:id="CDS.163" n="163">
	<l>padārtharacanāyattō vākyārthapratyayōdbhavaḥ</l>
	<l>vivakṣāpūrvavijñānavaśāc ca racanākr̥tiḥ</l>
      </lg>
      <lg xml:id="CDS.164" n="164">
	<l>vivakṣāntarayuktā hi kurvāṇā racanāntaram</l>
	<l>āvāpōdvāpabhēdēna dr̥śyantē ’rthēṣu mānavāḥ</l>
      </lg>
      <lg xml:id="CDS.165" n="165">
	<l>tēnārthapratyayōtpādē śrōturjātē ’pi vākyataḥ</l>
	<l>jñātō nūnam anēnēti vakturjñānē matir bhavēt</l>
      </lg>
      <lg xml:id="CDS.166" n="166">
	<l>āptōktikāraṇaṁ kañ cid anuyuṅktē naraṁ yadā</l>
	<l>tadā ca nirdiśatyāptaṁ sa jānātyētad ityasau</l>
      </lg>
      <lg xml:id="CDS.167" n="167">
	<l>tajjñānāntaritatvāc ca śabdās tāvad udāsatē</l>
	<l>prāmāṇyasthāpanaṁ tu syād vaktr̥dhīhētusambhavāt</l>
      </lg>
      <lg xml:id="CDS.168" n="168">
	<l>arthē pūrvapratītē ’pi niścayō hi tadāśrayaḥ</l>
	<l>tēnārthajñānagamyāpi prāmāṇyē saiva pūrvabhāk</l>
      </lg>
      <lg xml:id="CDS.169" n="169">
	<l>atō ’tra puṁnimittatvād upapannā mr̥ṣārthatā</l>
	<l>na tu syāt tatsvabhāvatvaṁ vēdē vakturabhāvataḥ</l>
      </lg>
      <lg xml:id="CDS.170" n="170">
	<l>tadbuddhyantarayōr nāstīty arthō ’rthaiś ca pratīyatē</l>
	<l>atō na jñānapūrvatvam apēkṣyaṁ nāyathārthatā</l>
      </lg>
      <lg xml:id="CDS.171" n="171">
	<l>apramāṇatvasiddhau vā dr̥ṣṭāntō ya udāhr̥taḥ</l>
	<l>buddhādivacanaṁ tasya sādhyēnāsaṅgatōcyatē</l>
      </lg>
      <lg xml:id="CDS.172" n="172">
	<l>tēṣām api hi yat kāryaṁ pūrvatra pratipāditam</l>
	<l>tatra samyaktvam arthē tu vyāpārō naiva vidyatē</l>
      </lg>
      <lg xml:id="CDS.173" n="173">
	<l>svavyāpārātiriktē ’rthē vēdasyāpi mr̥ṣārthatā</l>
	<l>pūrvapakṣārthavattvēna prasaktā siddhasādhyatā</l>
      </lg>
      <lg xml:id="CDS.174" n="174">
	<l>ajñātvaivamabhiprāyaṁ kr̥takākr̥takatvayōḥ</l>
	<l>satyamithyātvahētūktimātrajñānāt parō ’bravīt</l>
      </lg>
      <lg xml:id="CDS.175" n="175">
	<l>nanu sāmānyatōdr̥ṣṭam, nānyatvād ityadūṣaṇam</l>
	<l>anyatvād ēva dr̥ṣṭāntō na hi pakṣē sapakṣatā</l>
      </lg>
      <lg xml:id="CDS.176" n="176">
	<l>tasmād ayam abhiprāyō bhāṣyakārasya varṇyatē</l>
	<l>abhyupētyārthaviṣayaṁ vākyavyāpāram ucyatē</l>
      </lg>
      <lg xml:id="CDS.177" n="177">
	<l>yadi syād vyavadhānē ’pi vākyārthāpēkṣayānr̥tam</l>
	<l>dr̥ṣṭāntō nr̥vacō ’trāpi hētuḥ sādhāraṇō bhavēt</l>
      </lg>
      <lg xml:id="CDS.178" n="178">
	<l>satyēṣv api hi dr̥ṣṭaiva paurṣēyēṣu vākyatā</l>
	<l>atīndriyē ’pi kiñ cid dhi satyaṁ dr̥ṣṭaṁ yadr̥cchayā</l>
      </lg>
      <lg xml:id="CDS.179" n="179">
	<l>nānyatvād iti cānēna parōktād anyatōcyatē</l>
	<l>anyō hy ēṣa tadābhāsaḥ, vipakṣaṁ vānyam abravīt</l>
      </lg>
      <lg xml:id="CDS.180" n="180">
	<l>yad vānyasmād visaṁvādān mithyātvaṁ tatra na tv iha</l>
	<l>viṣayasyāpi cānyatvāt sādhanāsaṅgataiva sā</l>
      </lg>
      <lg xml:id="CDS.181" n="181">
	<l>na hy anyasyēti naikasmin mr̥ṣārthē ’nyamr̥ṣārthatā</l>
	<l>vivakṣāyā mr̥ṣārthatvē na ca vākyē mr̥ṣārthatā</l>
      </lg>
      <lg xml:id="CDS.182" n="182">
	<l>śyāmatvē puṁstvavac caitat sādhāraṇyē nidarśanam</l>
	<l>parōktēr vāpi duṣṭatvād vikalpasamam ucyatē</l>
      </lg>
      <lg xml:id="CDS.183" n="183">
	<l>yad vā pramāṇam ēvēdaṁ samyaktvē ’nyatvam ucyatē</l>
	<l>dhiruddhāvyabhicāritvaṁ bādhō vāpy anumānataḥ</l>
      </lg>
      <lg xml:id="CDS.184" n="184">
	<l>cōdanājanitā buddhiḥ pramāṇaṁ dōṣavarjitaiḥ</l>
	<l>kāraṇair janyamānatvāl liṅgāptōktyakṣabuddhivat</l>
      </lg>
      <lg xml:id="CDS.185" n="185">
	<l>tathānāptāpraṇītōktijanyatvād bādhavarjanāt</l>
	<l>dēśakālādibhēdādau cāptōktipratyayō yathā</l>
      </lg>
      <lg xml:id="CDS.186" n="186">
	<l>akartr̥katvasiddhyā ca hētutvaṁ sādhayiṣyatē</l>
	<l>ēvamādyavabudhyāyaṁ nānyatvād ity avōcata</l>
      </lg>
      <lg xml:id="CDS.187" n="187">
	<l>pratyakṣas tv iti dārḍhyaṁ vā prāthamyaṁ vāpi lakṣayēt</l>
	<l>svarūpataḥ pramāṇatvaṁ mithyātvaṁ pararūpataḥ</l>
      </lg>
      <lg xml:id="CDS.188" n="188">
	<l>jñānābhāvaś ca mithyātvaṁ dvayasyāsambhavād yadi </l>
	<l>pratyakṣaṁ tatparēṣāṁ ca siddham asyānumānataḥ</l>
      </lg>
      <lg xml:id="CDS.189" n="189">
	<l>yathā ca tava mithyātvaṁ sādhanaṁ sādhayēd idam</l>
	<l>tathā ca bādhakādhīnaṁ mithyātvam api sādhayēt</l>
      </lg>
      <lg xml:id="CDS.190" n="190">
	<l>dharma ity upasaṁhāryē yacchrēyaskarabhāṣaṇam</l>
	<l>taddharmapadavācyārthanirūpaṇavivakṣayā</l>
      </lg>
      <lg xml:id="CDS.191" n="191">
	<l>śrēyō hi puruṣaprītiḥ sā dravyaguṇakarmabhiḥ</l>
	<l>cōdanālakṣaṇaiḥ sādhyā tasmāt tēṣv ēva dharmatā</l>
      </lg>
      <lg xml:id="CDS.192" n="192">
	<l>anyat sādhyam adr̥ṣṭvaiva yāgādīnanuniṣṭhataḥ</l>
	<l>dhārmikatvasamākhyānaṁ tadyōgād iti gamyatē</l>
      </lg>
      <lg xml:id="CDS.193" n="193">
	<l>paśvādīni ca dharmasya phalānīti vyavasthitam</l>
	<l>citrāgōdōhanādīnāṁ tāny uktāni phalāni ca</l>
      </lg>
      <lg xml:id="CDS.194" n="194">
	<l>tasmāt tēṣv ēva dharmatvam, dhrmāṇīti ca darśanāt</l>
	<l>liṅgasaṁkhyāvinirmuktō dharmaśabdō nidarśanam</l>
      </lg>
      <lg xml:id="CDS.195" n="195">
	<l>antaḥkaraṇavr̥ttau vā vāsanāyāṁ ca cētasaḥ</l>
	<l>pudgalēṣu ca puṇyēṣu nr̥guṇē ’pūrvajanmani</l>
      </lg>
      <lg xml:id="CDS.196" n="196">
	<l>prayōgō dharmaśabdasya na dr̥ṣṭaḥ na ca sādhanam</l>
	<l>puruṣārthasya tē jñātuṁ śakyantē cōdanādibhiḥ</l>
      </lg>
      <lg xml:id="CDS.197" n="197">
	<l>na ca vastvantaraṁ śakyam apūrvaṁ svargayāgayōḥ</l>
	<l>jñātuṁ sādhanabhūtaṁ vā sādhyaṁ vā nāpy atō ’nyathā</l>
      </lg>
      <lg xml:id="CDS.198" n="198">
	<l>śrutasādhanasādhyatvatyāgēnāśrutakalpanā</l>
	<l>prasajyētāsya tādrūpyē vyatirēkē tv arūpatā</l>
      </lg>
      <lg xml:id="CDS.199" n="199">
	<l>tasmāt phalē pravr̥ttasya yāgādēḥ śaktimātrakam</l>
	<l>utpattau vāpi paśvādēr apūrvaṁ na tataḥ pr̥thak</l>
      </lg>
      <lg xml:id="CDS.200" n="200">
	<l>śaktayaḥ sarvabhāvānāṁ bhāvaśabdair viśēṣataḥ</l>
	<l>nōpākhyāyanta ityēvaṁ nāpūrvaṁ dharmaśabdatā</l>
      </lg>
      <lg xml:id="CDS.201" n="201">
	<l>purastāc cōdanāśabdō vidhāv ēva vyavasthitaḥ</l>
	<l>na ca tallakṣaṇā hiṁsā pratyudāharaṇaṁ katham</l>
      </lg>
      <lg xml:id="CDS.202" n="202">
	<l>cōdanālakṣaṇō yaś ca śyēnādir hi gamyatē</l>
	<l>niṣēdhābhāvatas tasya kathaṁ brūyād anarthatā</l>
      </lg>
      <lg xml:id="CDS.203" n="203">
	<l>yady api syād vidhispr̥ṣṭē niṣēdhō naiva tādr̥śaḥ</l>
	<l>vijñāyatē hy anarthatvaṁ ṣōḍaśigrahaṇādivat</l>
      </lg>
      <lg xml:id="CDS.204" n="204">
	<l>cōdanālakṣaṇaṁ cōktvā niṣiddhatvād virudhyatē</l>
	<l>śyēnādāv upadiṣṭē ca hiṁsā hīti na yujyatē</l>
      </lg>
      <lg xml:id="CDS.205" n="205">
	<l>hiṁsā hi phalam ētēṣāṁ bhinnā tēbhyaḥ svarūpataḥ</l>
	<l>sā hi prāṇaviyōgātmā śyēnas tatrāsivatpr̥thak</l>
      </lg>
      <lg xml:id="CDS.206" n="206">
	<l>upadēśābhidhānaṁ ca nāvidhēyē ’vakalpatē</l>
	<l>śyēnādēr avidhānē ca kasyānyasya vidhēyatā</l>
      </lg>
      <lg xml:id="CDS.207" n="207">
	<l>sarvatrāvasthitō nyāyō bhāvanāṁśadvayē vidhiḥ</l>
	<l>sa bādhyēta, iha yē cāmī jyōtiṣṭōmādayō matāḥ</l>
      </lg>
      <lg xml:id="CDS.208" n="208">
	<l>dharmatvēna na tē ’pi syur hiṁsāsādhanakā hi tē</l>
	<l>na cāvidhīyamānasya phalatatsādhanāṅgatā</l>
      </lg>
      <lg xml:id="CDS.209" n="209">
	<l>sādhanatvēna vihitaṁ na cāvihitam ucyatē</l>
	<l>sādhyatvēna vidhānaṁ tu naivēṣṭaṁ lōkavēdayōḥ</l>
      </lg>
      <lg xml:id="CDS.210" n="210">
	<l>tēnaivamarthaśabdasya prayōjanam ihōcyatē</l>
	<l>pravr̥ttau vā nivr̥ttau vā yā śabdaśravaṇēna dhīḥ</l>
      </lg>
      <lg xml:id="CDS.211" n="211">
	<l>sā cōdanēti sāmānyaṁ lakṣaṇaṁ hr̥dayē sthitam</l>
	<l>pravartakagr̥hītis tu syād udāharaṇārthatā</l>
      </lg>
      <lg xml:id="CDS.212" n="212">
	<l>tātparyē hy arthaśabdasya nēyaṁ vyākhyōpapadyatē</l>
	<l>arthagrahaṇalabhyaṁ vā tatpravartakabhāṣaṇam</l>
      </lg>
      <lg xml:id="CDS.213" n="213">
	<l>dharmē pramāṇabhūtāyās tad vā lakṣaṇam uktavān</l>
	<l>ēvaṁ sati vidhibhyaḥ syād vidhēyārthāvadhāraṇam</l>
      </lg>
      <lg xml:id="CDS.214" n="214">
	<l>niṣēdhēbhyō niṣēdhyānām anarthatvēna nirṇayaḥ</l>
	<l>tēnārthagrahaṇēnōktā vidhēyasyēha dharmatā</l>
      </lg>
      <lg xml:id="CDS.215" n="215">
	<l>niṣēdhyānām anarthatvam arthasiddhaṁ na sūtritam</l>
	<l>tasmād ubhayam ityatra vidhēyapratiṣēdhyayōḥ</l>
      </lg>
      <lg xml:id="CDS.216" n="216">
	<l>yāgādibrahmahatyādivargayōḥ syān nidarśanam</l>
	<l>śyēnādīnāṁ vidhēyatvādiṣṭasyāpi ca sādhanāt</l>
      </lg>
      <lg xml:id="CDS.217" n="217">
	<l>upacārādanarthatvaṁ phaladvārēṇa varṇyatē </l>
	<l>pratiṣiddhā hi sētyatra sphuṭam ētat kariṣyatē</l>
      </lg>
      <lg xml:id="CDS.218" n="218">
	<l>hiṁsā hīti ca yac cāpi brūtē nābhicarēd iti</l>
	<l>śyēnādīnāṁ svarūpē tu nōttaragranthasaṅgatiḥ</l>
      </lg>
      <lg xml:id="CDS.219" n="219">
	<l>vihitatvān niṣēdhasya pravr̥ttis tēṣu durlabhā</l>
	<l>yadā tu cōdanāśabdō vidhāvēva vyavasthitaḥ</l>
      </lg>
      <lg xml:id="CDS.220" n="220">
	<l>tadōbhayādikō granthaḥ sadhyasādhanasaṁśritaḥ</l>
	<l>sādhyasādhanasambandhē vidhinā pratipāditē</l>
      </lg>
      <lg xml:id="CDS.221" n="221">
	<l>lakṣyamāṇatvam ubhayōḥ, dvividhaṁ ca phalaṁ kratōḥ</l>
	<l>svargādi prāpyatē tatra pratiṣēdhānatikramāt</l>
      </lg>
      <lg xml:id="CDS.222" n="222">
	<l>atikramēṇa hiṁsādi, śāstrāntaranirīkṣayā</l>
	<l>phalāṁśē bhāvanāyāś ca pratyayō na vidhāyakaḥ</l>
      </lg>
      <lg xml:id="CDS.223" n="223">
	<l>vakṣyatē, jaiminiś cāha tasya lipsārthalakṣaṇā</l>
	<l>tēna sāmānyataḥ prāptō vidhinā na nivāritaḥ</l>
      </lg>
      <lg xml:id="CDS.224" n="224">
	<l>phalāṁśōpanipātinyā hiṁsāyāḥ pratiṣēdhakaḥ</l>
	<l>anarthaprāptihētutvaṁ bōdhyatē tatra yady api</l>
      </lg>
      <lg xml:id="CDS.225" n="225">
	<l>śyēnasvarūpaṁ nānarthas tatphalasya tv anarthatā</l>
	<l>parastūbhayam ityādēḥ phalasyāpi vidhēyatām</l>
      </lg>
      <lg xml:id="CDS.226" n="226">
	<l>bhāvanāntargatatvād vā matvānarthatvam ākṣipat</l>
	<l>naivētyētāvatā cāsya vidhēyatvanirākriyā</l>
      </lg>
      <lg xml:id="CDS.227" n="227">
	<l>kiṁ vidhēyam idānīṁ syād āha śyēnādayas tv iti</l>
	<l>praśnāpākaraṇē cātra tavyō vidhivivakṣayā</l>
      </lg>
      <lg xml:id="CDS.228" n="228">
	<l>prayuktō na tu sādhyē ’rthē, dvayē ’py anupayōgataḥ</l>
	<l>anarthasyāpi sādhyatvam avidhēyasya hīṣyatē</l>
      </lg>
      <lg xml:id="CDS.229" n="229">
	<l>sādhyatvarahitē cēṣṭā vidhēyē nityam arthatā</l>
	<l>śatuś ca lakṣaṇārthatvaṁ tēṣāṁ cāpy upadēśanam</l>
      </lg>
      <lg xml:id="CDS.230" n="230">
	<l>bruvan sphuṭīkarōtīṣṭam upadēśō hi nānyathā</l>
	<l>vidhitvamādiśabdāt syād itikartavyatāsv api</l>
      </lg>
      <lg xml:id="CDS.231" n="231">
	<l>tasmāt phalāṁśē yā hiṁsā vaidikī sā niṣidhyatē</l>
	<l>aṁśadvayē tu yā nāma tanniṣēdhābhidhāyinām</l>
      </lg>
      <lg xml:id="CDS.232" n="232">
	<l>aviśēṣēṇa yacchāstraṁ śirōvad iti cōttaram</l>
	<l>niṣēdhēnānavaṣṭabdhē viṣayē na hy anarthatā</l>
      </lg>
      <lg xml:id="CDS.233" n="233">
	<l>pratyakṣādēr aśakyatvāt kalpyatē niṣpramāṇikā</l>
	<l>na hi hiṁsādyanuṣṭhānē tadānīṁ dōṣadarśanam</l>
      </lg>
      <lg xml:id="CDS.234" n="234">
	<l>bāhyē ’pi vicikitsā tu śāstrādēvōpajāyatē</l>
	<l>hiṁsyamānasya duḥkhitvaṁ dr̥śyatē yan na tāvatā</l>
      </lg>
      <lg xml:id="CDS.235" n="235">
	<l>karturduḥkhānumānaṁ syāt, tadānīṁ tadviparyayaḥ</l>
	<l>viṣayē ’syāḥ phalaṁ yādr̥k prētya kartus tathāvidham</l>
      </lg>
      <lg xml:id="CDS.236" n="236">
	<l>hiṁsā kriyāviśēṣatvāt sūtē śāstrōktadānavat</l>
	<l>ya ēvamāha, tasyāpi gurustrīgamanādibhiḥ</l>
      </lg>
      <lg xml:id="CDS.237" n="237">
	<l>surāpānādibhiś cāpi vipakṣair vyabhicāritā</l>
	<l>viruddhatā ca, yādr̥gghi dānais tādr̥k phalaṁ bhavēt</l>
      </lg>
      <lg xml:id="CDS.238" n="238">
	<l>vidhigamyaphalāvāptiḥ aduḥkhātmakatā tathā</l>
	<l>na ca yā sampradānasya prītis tādr̥k phalaṁ śrutam</l>
      </lg>
      <lg xml:id="CDS.239" n="239">
	<l>dātus tēna hi dr̥ṣṭāntaḥ sādhyahīnaḥ pratīyatē</l>
	<l>sampradānaṁ ca dānē tē viṣayaḥ karma hiṁsanē</l>
      </lg>
      <lg xml:id="CDS.240" n="240">
	<l>vaiṣamyam, sampradānē tu pakṣē tv ētadviruddhatā</l>
	<l>prīyatē sampradānaṁ hi dēvatēti mataṁ tava</l>
      </lg>
      <lg xml:id="CDS.241" n="241">
	<l>dr̥ṣṭāntē karma dānaṁ cēt, tasya kīdr̥k phalaṁ bhavēt</l>
	<l>japahōmādidr̥ṣṭāntāt parapīḍādivarjanāt</l>
      </lg>
      <lg xml:id="CDS.242" n="242">
	<l>cōditatvasya hētutvād viruddhāvyabhicāritā</l>
	<l>vihitapratiṣiddhatvē muktvānyan na ca kāraṇam</l>
      </lg>
      <lg xml:id="CDS.243" n="243">
	<l>dharmādharmāvabōdhasya tēnāyuktānumānagīḥ</l>
	<l>anugrahāc ca dharmatvaṁ pīḍātaś cāpy adharmatām</l>
      </lg>
      <lg xml:id="CDS.244" n="244">
	<l>vadatō japasīdhvādipānādau nōbhayaṁ bhavēt</l>
	<l>krōśatā hr̥dayēnāpi gurudārābhigāminām</l>
      </lg>
      <lg xml:id="CDS.245" n="245">
	<l>bhūyān dharmaḥ prasajyēta bhūyasī hy upakāritā</l>
	<l>anumānapradhānasya pratiṣēdhānapēkṣiṇaḥ</l>
      </lg>
      <lg xml:id="CDS.246" n="246">
	<l>hr̥dayakrōśanaṁ kasmād dr̥ṣṭāṁ pīḍām apaśyataḥ </l>
	<l>pīḍātaś cāpy adharmatvaṁ tathā pīḍām adharmataḥ</l>
      </lg>
      <lg xml:id="CDS.247" n="247">
	<l>anyōnyāśrayam āpnōti vinā śāstrēṇa sādhayan</l>
	<l>ēvamādāv aśāstrajñō mlēcchō nōdvijatē kva cit</l>
      </lg>
      <lg xml:id="CDS.248" n="248">
	<l>tasya nādharmayōgaḥ syāt pūrvōktā yadi kalpanā</l>
	<l>tasmād anugrahaṁ pīḍāṁ tadabhāvam apāsya ca</l>
      </lg>
      <lg xml:id="CDS.249" n="249">
	<l>dharmādharmārthibhir nityaṁ mr̥gyau vidhiniṣēdhakau</l>
	<l>kva cid asyā niṣiddhatvāc chaktiḥ śāstrēṇa bōdhitā</l>
      </lg>
      <lg xml:id="CDS.250" n="250">
	<l>pratyavāyanimittatvē vidhinā nāpagacchati</l>
	<l>śāstrēṇa na hi śaktīnām āvāpōdvāpanakriyāḥ</l>
      </lg>
      <lg xml:id="CDS.251" n="251">
	<l>vidyamānā hi kathyantē śaktayō dravyakarmaṇām</l>
	<l>tad ēva cēdaṁ karmēti śāstram ēvānudhāvatā</l>
      </lg>
      <lg xml:id="CDS.252" n="252">
	<l>hiṁsādīnām adharmatvaṁ kathyatē nānumānataḥ</l>
	<l>ēvaṁ yē nipuṇaṁ prāhus tair apy ētat parīkṣyatām</l>
      </lg>
      <lg xml:id="CDS.253" n="253">
	<l>surāpānādibhiḥ śūdraḥ kiṁ yāti narakaṁ kr̥taiḥ</l>
	<l>vaiśyastōmēna vā kiṁ syād viprarājanyayōḥ phalam</l>
      </lg>
      <lg xml:id="CDS.254" n="254">
	<l>pañcamyām iṣṭikaraṇānmadhyāhnē cāgnihōtrataḥ</l>
	<l>tasmād yady ādr̥śaṁ karma yatphalōtpattiśaktikam</l>
      </lg>
      <lg xml:id="CDS.255" n="255">
	<l>śāstrēṇa gamyatē tasya tādr̥śasyaiva tat phalam</l>
	<l>hiṁsā cāṁśadvayādanyā yā tasyāḥ pratiṣēdhajam</l>
      </lg>
      <lg xml:id="CDS.256" n="256">
	<l>pratyavāyārthatājñānam, vidhinānyatra vāryatē</l>
	<l>jñānam ēva ca śaktīnāṁ nāvāpōdvāpanakriyāḥ</l>
      </lg>
      <lg xml:id="CDS.257" n="257">
	<l>jñāyantē śāstratas tāstu kriyābhēdavyavasthitāḥ</l>
	<l>vyavasthāḥ śaktibhēdānāṁ dr̥ṣṭārthēṣv api karmasu</l>
      </lg>
      <lg xml:id="CDS.258" n="258">
	<l>abhinnatvē ’pi dr̥śyantē bhujēḥ svasthātur ēṣv api</l>
	<l>rūpābhēdē ’pi hiṁsādēr bhēdō ’ṅgānaṅgakāritaḥ</l>
      </lg>
      <lg xml:id="CDS.259" n="259">
	<l>tathāpy ēkaphalatvaṁ cēt kriyātvāt sarvasaṅkaraḥ</l>
	<l>yajitvādyaviśēṣāc ca citrādiphalatulyatā</l>
      </lg>
      <lg xml:id="CDS.260" n="260">
	<l>bhēdāt tatra vyavasthā cēd ihāpyēvaṁ bhaviṣyati</l>
	<l>vidhīnāṁ vāpi sarvēṣāṁ sākṣād vyavahitō ’pi vā</l>
      </lg>
      <lg xml:id="CDS.261" n="261">
	<l>puruṣārthaḥ phalaṁ tēna nānarthō ’taḥ pratīyatē</l>
	<l>na caiṣu śrūyatē ’narthaḥ, niṣēdhān na ca kalpyatē</l>
      </lg>
      <lg xml:id="CDS.262" n="262">
	<l>na ca prakaraṇasthatvāt puruṣārthaḥ phalaṁ bhavēt</l>
	<l>karmōpakāraḥ kalpyas tu dr̥ṣṭō ’dr̥ṣṭō ’tha vā punaḥ</l>
      </lg>
      <lg xml:id="CDS.263" n="263">
	<l>kalpanāvasaras tatra nānarthasyānapēkṣaṇāt</l>
	<l>kratvarthaś cāpi saṁskāraḥ paśōr nārādupakriyā</l>
      </lg>
      <lg xml:id="CDS.264" n="264">
	<l>dr̥ṣṭaiva tv avadānānāṁ niṣpattiḥ kratvapēkṣitā</l>
	<l>abhicārē ’py upāyasthā hiṁsā nādharma ucyatē</l>
      </lg>
      <lg xml:id="CDS.265" n="265">
	<l>tasmād anaṅgabhūtāyāṁ hiṁsāyām ētad ucyatē</l>
	<l>uddēśāc ca phalatvēna śyēnādau na vidhīyatē</l>
      </lg>
      <lg xml:id="CDS.266" n="266">
	<l>bhāvanāvidhir apy ēva phalāṁśād vinivartatē</l>
	<l>ataḥ svatō na dharmatvaṁ śyēnādēr nāpy adharmatā</l>
      </lg>
      <lg xml:id="CDS.267" n="267">
	<l>phalānarthānubandhitvāt taddvārēṇōpacaryatē</l>
	<l>nirākāṅkṣasya caikēna śyēnasya na phaladvayam</l>
      </lg>
      <lg xml:id="CDS.268" n="268">
	<l>tasmāt kriyāntarād ēva hiṁsātō ’nartha ucyatē</l>
	<l>phalatō ’pi ca yatkarma nānarthēnānubadhyatē</l>
      </lg>
      <lg xml:id="CDS.269" n="269">
	<l>kēvalaprītihētutvāt taddharmatvēna hīṣyatē</l>
	<l>nanu cēṣṭābhyupāyatvāt śyēnādēr dharmatā bhavēt</l>
      </lg>
      <lg xml:id="CDS.270" n="270">
	<l>phalaṁ tāvad adharmō ’sya śyēnādēḥ sampradhāryatē</l>
	<l>yadi yēnēṣṭasiddhiḥ syād anuṣṭhānānubandhinī</l>
      </lg>
      <lg xml:id="CDS.271" n="271">
	<l>tasya dharmatvam ucyēta tatḥ śyēnādivarjanam</l>
	<l>yadā tu cōdanāgamyaḥ kāryākāryānapēkṣayā</l>
      </lg>
      <lg xml:id="CDS.272" n="272">
	<l>dharmaḥ prītinimittaṁ syāt tadā śyēnē ’pi dharmatā</l>
	<l>yadi tv aprītihētur yaḥ sākṣād vyavahitō ’pi vā</l>
      </lg>
      <lg xml:id="CDS.273" n="273">
	<l>sō ’dharmaś cōdanārthaḥ syāt tadā śyēnē ’py adharmatā</l>
	<l>yas tu hiṁsātvasādharmyād bāhyavaccōdanāsv api</l>
      </lg>
      <lg xml:id="CDS.274" n="274">
	<l>vadēd anarthahētutvaṁ tasyāpy āgamabādhanam</l>
	<l>tam anādr̥tya yō brūyād yāgādēr apy asau vadēt</l>
      </lg>
      <lg xml:id="CDS.275" n="275">
	<l>svargādisādhanāśaktiṁ kriyātvād bhōjanādivat </l>
	<l>gītāmantrārthavādair yā kalpyatē ’narthahētutā</l>
      </lg>
      <lg xml:id="CDS.276" n="276">
	<l>pratyakṣaśrutibādhyatvāt sānyārthatvēna nīyatē</l>
	<l>śiṣyān pratyaviśiṣṭatvāt sūtravaidikavākyayōḥ</l>
      </lg>
      <lg xml:id="CDS.277" n="277">
	<l>aśaktēś cōbhayōḥ sāmyān na sūtrēṣv ity anuttaram</l>
	<l>prāguktaparisaṁkhyāyāḥ phalam ētat prakāśyatē</l>
      </lg>
      <lg xml:id="CDS.278" n="278">
	<l>sūtrēṣu hy anayā yuktyā gatir ēṣāpi yujyatē</l>
	<l>tasmād āvartatē sūtram, tantraṁ vā śaktibhēdataḥ</l>
      </lg>
      <lg xml:id="CDS.279" n="279">
	<l>ēkadēśānumānād vā dvē sūtrē parikalpitē</l>
	<l>itarētarasāmīpyād ētāv ēva parasparam</l>
      </lg>
      <lg xml:id="CDS.280" n="280">
	<l>kalpyētē vākyaśēṣāya nānyāvayavakalpanā</l>
	<l>viśiṣṭārthānuvāditvād atha vēty api bhāṣitē</l>
      </lg>
      <lg xml:id="CDS.281" n="281">
	<l>vākyabhēdaḥ sa ēvēti saṁjñātantratvam uttaram</l>
	<l>arthaṁ vā pratyupādānāt saṁjñālakṣaṇaśabdayōḥ</l>
      </lg>
      <lg xml:id="CDS.282" n="282">
	<l>tantraṁ lakṣaṇaśabdō vā vācyō dharmārthaśabdayōḥ</l>
	<l>dharmē sāmānyataḥ siddhē pramāṇaṁ kathyatē yadā</l>
      </lg>
      <lg xml:id="CDS.283" n="283">
	<l>vr̥ttam ēva tadārthatvaṁ kimarthaṁ punarucyatē</l>
	<l>cōdanālakṣaṇatvasya dharmaṁ prati vidhēyatā</l>
      </lg>
      <lg xml:id="CDS.284" n="284">
	<l>labhyatē ’rthānuvādēna saṁśayō hy anyathā bhavēt</l>
	<l>tathā ca yē ’py anarthasya sādhanatvēna kalpitāḥ</l>
      </lg>
      <lg xml:id="CDS.285" n="285">
	<l>niṣēdhais tē ’pi dharmāḥ syuś cōdanālakṣaṇatvataḥ</l>
	<l>tasmād arthāparityāgād ēkārthagrahaṇaṁ yathā</l>
      </lg>
      <lg xml:id="CDS.286" n="286">
	<l>labhyatē vacanavyaktyā sā syād arthānuvādataḥ</l>
	<l>viśēṣaṇād vinā caitadarthasāmarthyakāritam</l>
      </lg>
      <lg xml:id="CDS.287" n="287">
	<l>kathyatē bhāṣyakārēṇa phalaṁ hiṁsādivarjanam</l>
      </lg>
    </div>
    <div type="adhikaraṇa" n="NMS"><!-- 3 !-->
      <head>nimittasūtra</head>
      <lg xml:id="NMS.1" n="1">
	<l>pratijñāvyatirēkēṇa bhāṣyakārēṇa yady api</l>
	<l>vakṣyamāṇā svapakṣasya yuktiḥ pūrvaṁ nidarśitā</l>
      </lg>
      <lg xml:id="NMS.2" n="2">
	<l>pratijñāmātram ityētajjaiminēr matam ucyatē</l>
	<l>vr̥ttikārō ’dhikaṁ vāpi bhūtādi dvāram abravīt</l>
      </lg>
    </div>
    <div type="adhikaraṇa" n="PAS"><!-- 4 !-->
      <head>pratyakṣasūtra</head>
      <lg xml:id="PAS.1" n="1">
	<l>varṇyatē sūtrabhēdēna yēna pratyakṣalakṣaṇam</l>
	<l>tēna sūtrasya sambandhō vācyaḥ pūrvapratijñayā</l>
      </lg>
      <lg xml:id="PAS.2" n="2">
	<l>lakṣaṇasyābhidhānaṁ tu kēnāṁśēnōpayujyatē</l>
	<l>kimarthaṁ cānumānādēr lakṣaṇaṁ nātra kathyatē</l>
      </lg>
      <lg xml:id="PAS.3" n="3">
	<l>na tāvad apramāṇatvaṁ tēṣāṁ nāpy akṣabuddhiṣu</l>
	<l>śakyatē ’ntargatir vaktuṁ na ca lakṣaṇatulyatā</l>
      </lg>
      <lg xml:id="PAS.4" n="4">
	<l>na cāpi siddhir ēṣāṁ syād arthāt pratyakṣalakṣaṇāt</l>
	<l>na hi tatpūrvakaṁ sarvaṁ pramāṇam iti niścitam</l>
      </lg>
      <lg xml:id="PAS.5" n="5">
	<l>pratyakṣalakṣaṇōktiś ca nānumānādilakṣaṇāt</l>
	<l>vinā na sidhyatītyēvamarthākṣēpō na yujyatē</l>
      </lg>
      <lg xml:id="PAS.6" n="6">
	<l>tadētatpūrvakatvē dhīr na ca tallakṣaṇād bhavēt</l>
	<l>taduktēr vānumānādi kiṁ na syāt tadapūrvakam</l>
      </lg>
      <lg xml:id="PAS.7" n="7">
	<l>na ca lakṣaṇabhēdasya svarūpē yat tayōr api</l>
	<l>pratyakṣalakṣaṇād ēṣāṁ kathañ cid avadhāraṇā</l>
      </lg>
      <lg xml:id="PAS.8" n="8">
	<l>prasiddhatvād avācyatvaṁ pratyakṣē ’pi prasajyatē</l>
	<l>tēnānyaparisaṁkhyārthaṁ sūtraṁ mūḍhēna vōcyatē</l>
      </lg>
      <lg xml:id="PAS.9" n="9">
	<l>na tv ēkaṁ lakṣayēd ēṣu buddhipūrvaṁ kathañ cana</l>
	<l>sambhavaty ēkavākyatvē vākyabhēdaś ca nēṣyatē</l>
      </lg>
      <lg xml:id="PAS.10" n="10">
	<l>na cāpy ētēna sūtrēṇa pratyakṣaṁ lakṣyatē sphuṭam</l>
	<l>tadābhāsē ’pi tulyatvāt, svapnajñānaikavarjanāt</l>
      </lg>
      <lg xml:id="PAS.11" n="11">
	<l>taddhīndriyārthasambandhavyāpārēṇa vinā bhavēt</l>
	<l>kēna cit samprayōgē tu bhrāntyādi syān niyōgataḥ</l>
      </lg>
      <lg xml:id="PAS.12" n="12">
	<l>grāhyēṇānyēna vēty ētat kr̥taṁ naiva viśēṣaṇam </l>
	<l>samprayōgasya yēna syād viśēṣō vakṣyamāṇavat</l>
      </lg>
      <lg xml:id="PAS.13" n="13">
	<l>asāmarthya ca matvāsya vr̥ttikārēṇa lakṣaṇē</l>
	<l>tatsamprayōga ityēvaṁ pāṭhāntaramr̥dāhr̥tam</l>
      </lg>
      <lg xml:id="PAS.14" n="14">
	<l>tēnānyēnāpi saṁyōgē cakṣurādēr yadutthitam</l>
	<l>viṣayāntaravijñānaṁ tatpratyakṣaṁ prasajyatē</l>
      </lg>
      <lg xml:id="PAS.15" n="15">
	<l>satsamprayōganirdēśō vyarthaś cēd, ētad ēva hi</l>
	<l>pratipādyaṁ parasyāpi lakṣaṇāsiddhir ēva ca</l>
      </lg>
      <lg xml:id="PAS.16" n="16">
	<l>svapnādīnāṁ nivr̥ttir vā phalaṁ tasya bhaviṣyati</l>
	<l>tasmād vidhyanuvāditvaṁ nānuktē lakṣaṇē bhavēt</l>
      </lg>
      <lg xml:id="PAS.17" n="17">
	<l>tēna naiṣā vacōvyaktir yatsatīndriyasaṅgamē</l>
	<l>vijñānaṁ jāyatē tasya pratyakṣatvaṁ pratīyatām</l>
      </lg>
      <lg xml:id="PAS.18" n="18">
	<l>pratyakṣaṁ yajjanē siddhaṁ tasyaivandharmakatvataḥ</l>
	<l>vidyamānōpalambhatvaṁ tēna dharmē nimittatā</l>
      </lg>
      <lg xml:id="PAS.19" n="19">
	<l>ēvaṁlakṣaṇatvaṁ ca na svarūpavivakṣayā</l>
	<l>ēvaṁliṅgakam ityētad bhāṣyakārēṇa varṇyatē</l>
      </lg>
      <lg xml:id="PAS.20" n="20">
	<l>yatō ’sti tatra dharmō ’yaṁ vidyamānōpalambhanam</l>
	<l>tasmāt tēna prasiddhēna gamyatām animittatā</l>
      </lg>
      <lg xml:id="PAS.21" n="21">
	<l>pratyakṣatvamadō hētuḥ śēṣaṁ hētuprasiddhayē</l>
	<l>asmād ādau prasiddhatvād yōgyartham abhidhīyatē</l>
      </lg>
      <lg xml:id="PAS.22" n="22">
	<l>prakr̥tēna ca sambandhaḥ śēṣāprāmāṇyadarśanāt</l>
	<l>tadaprāmāṇyasiddhiś ca sambandhādēr anīkṣaṇāt</l>
      </lg>
      <lg xml:id="PAS.23" n="23">
	<l>śakyam anyāpramāṇatvam iti sūtrair na paṭhyatē</l>
	<l>na ca paryanuyōgō ’tra lakṣaṇānupayōgataḥ</l>
      </lg>
      <lg xml:id="PAS.24" n="24">
	<l>na ca nyūnātirēkādiprasaṅgō lakṣaṇaṁ prati</l>
	<l>sarvathā lōkasiddhatvād dharmō ’yaṁ tāvad iṣyatē</l>
      </lg>
      <lg xml:id="PAS.25" n="25">
	<l>tataś ca mr̥gatr̥ṣṇādi na pratyakṣaṁ prasajyatē</l>
	<l>animittaprasaṅgas tu tasyāpi na nivāryatē</l>
      </lg>
      <lg xml:id="PAS.26" n="26">
	<l>atītānāgatē ’py arthē sūkṣmē vyavahitē ’pi ca</l>
	<l>pratyakṣaṁ yōginām iṣṭaṁ kaiś cin muktātmanām api</l>
      </lg>
      <lg xml:id="PAS.27" n="27">
	<l>vidyamānōpalambhatvam asiddhaṁ tatra tān prati</l>
	<l>bhaviṣyattvasya vā hētōr tadgrāhyair vyabhicāritā</l>
      </lg>
      <lg xml:id="PAS.28" n="28">
	<l>mā bhūtāmiti tēnāha lōkasiddhaṁ sad ity ayam</l>
	<l>na lōkavyatiriktaṁ hi pratyakṣaṁ yōginām api</l>
      </lg>
      <lg xml:id="PAS.29" n="29">
	<l>pratyakṣatvēna tasyāpi vidyamānōpalambhanam</l>
	<l>satsamprayōgajatvaṁ vāpy asmatpratyakṣavad bhavēt</l>
      </lg>
      <lg xml:id="PAS.30" n="30">
	<l>tēṣām avartamānē ’rthē vā nāmōtpadyatē matiḥ</l>
	<l>pratyakṣaṁ sā tatas tv ēva nābhilāṣasmr̥tādivat</l>
      </lg>
      <lg xml:id="PAS.31" n="31">
	<l>lōkē cāpy aprasiddhatvāt pratyakṣatvapramāṇataḥ</l>
	<l>pratibhāvad dvayāsattvaṁ sad ity ētēna kathyatē</l>
      </lg>
      <lg xml:id="PAS.32" n="32">
	<l>laukikī pratibhā yadvat pratyakṣādyanapēkṣiṇī</l>
	<l>na niścayāya paryāptā tathā syād yōginām api</l>
      </lg>
      <lg xml:id="PAS.33" n="33">
	<l>avidyamānasaṁyōgāt syāc cēt pratyakṣadhīḥ kva cit</l>
	<l>bhaviṣyaty api dharmē syāc chaktēty āha sad ity ayam</l>
      </lg>
      <lg xml:id="PAS.34" n="34">
	<l>pratyakṣaḥ prāganuṣṭhānān na dharmō ’nuṣṭhitō ’pi vā</l>
	<l>phalasādhanarūpēṇa tadānīṁ yēna nāsty asau</l>
      </lg>
      <lg xml:id="PAS.35" n="35">
	<l>asmatpratyakṣavac cāpi vidyamānōpalambhanam</l>
	<l>pratyakṣaṁ dhyāyināṁ dharmē pratyakṣatvāc ca nēṣyatē</l>
      </lg>
      <lg xml:id="PAS.36" n="36">
	<l>avidyamānasaṁyōgāt pratyakṣatvanirākr̥tiḥ</l>
	<l>yōgināṁ kēna labhyēta nēṣṭaṁ sadgrahaṇaṁ yadi</l>
      </lg>
      <lg xml:id="PAS.37" n="37">
	<l>saptamyāpi tu labhyēta sadarthaḥ, kalpanā punaḥ</l>
	<l>parēṣāṁ vāraṇīyēti yatnō jaimininā kr̥taḥ</l>
      </lg>
      <lg xml:id="PAS.38" n="38">
	<l>samyagarthē ca saṁśabdō duṣprayōganivāraṇaḥ</l>
	<l>prayōga indriyāṇāṁ ca vyāpārō ’rthēṣu kathyatē</l>
      </lg>
      <lg xml:id="PAS.39" n="39">
	<l>duṣṭatvāc chuktikāyōgō vāryatē, rajatēkṣaṇāt</l>
	<l>ēvaṁ saty anuvādatvaṁ lakṣaṇasyāpi sambhavēt</l>
      </lg>
      <lg xml:id="PAS.40" n="40">
	<l>tataś cāprāpyakāritvād yad bauddhaiḥ śrōtracakṣuṣōḥ</l>
	<l>lakṣaṇāvyāptisiddhyarthaṁ saṁyōgō nēti kīrtyatē</l>
      </lg>
      <lg xml:id="PAS.41" n="41">
	<l>prāpyagrahaṇapakṣē hi sāntarāgrahaṇaṁ kila </l>
	<l>adhiṣṭānādhikaś cārthō na gr̥hyēta tvagādivat</l>
      </lg>
      <lg xml:id="PAS.42" n="42">
	<l>vyāpāramātravācitvād aviruddhaṁ tad atra naḥ</l>
	<l>yadi vārthārjavasthānaṁ samprayōgō ’tra varṇyatē</l>
      </lg>
      <lg xml:id="PAS.43" n="43">
	<l>yōgyatālakṣaṇō vācyaḥ saṁyōgaḥ kāryalakṣitaḥ</l>
	<l>sāṁkhyādīn vā vinirjitya prāptipakṣō ’tra dūṣyatām</l>
      </lg>
      <lg xml:id="PAS.44" n="44">
	<l>tayōś ca prāpyakāritvam indriyatvāt tvagādivat</l>
	<l>kē cit tayōḥ śarīrāc ca bahirvr̥ttiṁ pracakṣatē</l>
      </lg>
      <lg xml:id="PAS.45" n="45">
	<l>cikitsādiprayōgaś ca yō ’dhiṣṭhānē prayujyatē</l>
	<l>sō ’pi tasyaiva saṁskāra ādhēyasyōpakārakaḥ</l>
      </lg>
      <lg xml:id="PAS.46" n="46">
	<l>taddēśaś cāpi saṁskāraḥ sarvavyāptyartha ucyatē</l>
	<l>cakṣurādyupakāraś ca pādādāv api dr̥śyatē</l>
      </lg>
      <lg xml:id="PAS.47" n="47">
	<l>tasmān naikāntataḥ śakyaṁ saṁskārāt tatra vartanam</l>
	<l>bahirvr̥ttis tayōś cēṣṭā pr̥thvagrā santatāpi ca</l>
      </lg>
      <lg xml:id="PAS.48" n="48">
	<l>adhiṣṭhānādhikaṁ tēna gr̥hyatē yatra yādr̥śam</l>
	<l>pr̥thutvaṁ vr̥ttibhāgē syād, dūrē ’pi grahaṇaṁ tathā</l>
      </lg>
      <lg xml:id="PAS.49" n="49">
	<l>dīpaprabhā yathā tasmin vinaśyati vinaśyati</l>
	<l>tathā bahirgatāpy ēṣā mūlacchēdād vinaśyati</l>
      </lg>
      <lg xml:id="PAS.50" n="50">
	<l>adhiṣṭhānapidhānē tu saty apy ucchinnayatnayā</l>
	<l>tayārthō ’nupanītatvād ātmanā nānubhūyatē</l>
      </lg>
      <lg xml:id="PAS.51" n="51">
	<l>vicchinna iti buddhiḥ syād adhiṣṭhānam apēkṣya ca</l>
	<l>śabdē tv ādhikyavicchēdau bhrāntyaivōktāv asambhavāt</l>
      </lg>
      <lg xml:id="PAS.52" n="52">
	<l>puruṣēndriyaśabdau ca vyavadhānēna kalpitau</l>
	<l>puruṣō laukikō vā syād yō vāsmin sādhayiṣyatē</l>
      </lg>
      <lg xml:id="PAS.53" n="53">
	<l>vikriyā jñānarūpāsya na nityatvē virōtsyatē</l>
	<l>buddhijanmēti cāpy āha jāyamānapramāṇatām</l>
      </lg>
      <lg xml:id="PAS.54" n="54">
	<l>vyāpāraḥ kārakāṇāṁ hi dr̥ṣṭō janmātirēkataḥ</l>
	<l>pramāṇē ’pi tathā mā bhūd iti janma vivakṣyatē</l>
      </lg>
      <lg xml:id="PAS.55" n="55">
	<l>na hi tat kṣaṇam apy āstē, jāyatē vāpramātmakam</l>
	<l>yēnārthagrahaṇē paścād vyāpriyētēndriyādivat</l>
      </lg>
      <lg xml:id="PAS.56" n="56">
	<l>tēna janmaiva viṣayē buddhēr vyāpāra iṣyatē</l>
	<l>tad ēva ca pramārūpaṁ tadvatī karaṇaṁ ca dhīḥ</l>
      </lg>
      <lg xml:id="PAS.57" n="57">
	<l>janma cāvyatirēkēṇa bhāṣyakārēṇa varṇitam</l>
	<l>tac ca bhūtabhaviṣyattvāt kr̥taṁ buddhēr viśēṣaṇam</l>
      </lg>
      <lg xml:id="PAS.58" n="58">
	<l>yadāpy aulūkyasiddhāntāt samavāyasya janmatā</l>
	<l>buddhis tatrēndriyādhīnā tēna pratyakṣamaśnutē</l>
      </lg>
      <lg xml:id="PAS.59" n="59">
	<l>pramāṇaphalabhāvaś ca yayēṣṭaṁ parikalpyatām</l>
	<l>sarvathāpy animittatvaṁ vidyamānōpalambhanāt</l>
      </lg>
      <lg xml:id="PAS.60" n="60">
	<l>yadvēndriyaṁ pramāṇaṁ syāt tasya vārthēna saṅgatiḥ</l>
	<l>manasō vēndriyair yōga ātmanā sarva ēva vā</l>
      </lg>
      <lg xml:id="PAS.61" n="61">
	<l>tadā jñānaṁ phalam, tatra vyāpārāc ca pramāṇatā</l>
	<l>vyāpārō na yadā tēṣāṁ tadā nōtpadyatē phalam</l>
      </lg>
      <lg xml:id="PAS.62" n="62">
	<l>na ca sarvātmanākṣēṇa sambandhō ’rthasya vidyatē</l>
	<l>yēna sarvārthabōdhaḥ syāt tatpramāṇābhidhāyinām</l>
      </lg>
      <lg xml:id="PAS.63" n="63">
	<l>prāptimātraṁ hi sambandhō nēndriyasyābhyupēyatē</l>
	<l>mā bhūt kāraṇamātrēṇa tvacā rūpāvadhāraṇam</l>
      </lg>
      <lg xml:id="PAS.64" n="64">
	<l>yathā pramāṇaniṣpattau yōgyatvād indriyārthayōḥ</l>
	<l>niyatā saṅgatir hētuḥ phalē ’py ēvaṁ bhaviṣyati</l>
      </lg>
      <lg xml:id="PAS.65" n="65">
	<l>yōgasya dvyāśrayatvē ’pi bhavatyanyatarāśrayaḥ</l>
	<l>vyapadēśaḥ, atha vāpy akṣaṁ tatrāsādhāraṇaṁ bhavēt</l>
      </lg>
      <lg xml:id="PAS.66" n="66">
	<l>saṁyōgē tv ātmamanasōḥ syāc cēd viṣayabhinnatā</l>
	<l>pramāṇaphalayōḥ, nāsau, arthē hi vyāpr̥taṁ dvayam</l>
      </lg>
      <lg xml:id="PAS.67" n="67">
	<l>athāpy āśraya iṣṭas tē na yōgād viṣayāntaram</l>
	<l>ātmasthatvēna vijñānaṁ na bhinnaviṣayaṁ tataḥ</l>
      </lg>
      <lg xml:id="PAS.68" n="68">
	<l>prakr̥ṣṭasādhanatvāc ca pratyāsattēḥ sa ēva naḥ</l>
	<l>karaṇaṁ tēna nānyatra kārakē syāt pramāṇatā</l>
      </lg>
      <lg xml:id="PAS.69" n="69">
	<l>pramāṇē sarvasaṁyōgē dōṣō naikō ’pi vidyatē</l>
	<l>pramāṇaṁ tv indriyaṁ yasya tasyaikō viṣayaḥ sphuṭaḥ</l>
      </lg>
      <lg xml:id="PAS.70" n="70">
	<l>pramāṇaphalatē buddhyōr viśēṣaṇaviśēṣyayōḥ </l>
	<l>yadā tadāpi pūrvōktā bhinnārthatvanirākriyā</l>
      </lg>
      <lg xml:id="PAS.71" n="71">
	<l>viśēṣaṇē tu bōddhavyē yadālōcanamātrakam</l>
	<l>prasūtē niścayaṁ paścāt tasya prāmāṇyakalpanā</l>
      </lg>
      <lg xml:id="PAS.72" n="72">
	<l>niścayas tu phalaṁ tatra, nāsāv ālōcitē tadā</l>
	<l>tadā naiva pramāṇatvaṁ syād arthānavadhāraṇāt</l>
      </lg>
      <lg xml:id="PAS.73" n="73">
	<l>hānādibuddhiphalatā pramāṇaṁ cēd viśēṣyadhīḥ</l>
	<l>upakārādisaṁsmr̥tyā vyavāyaś cēt, iyaṁ phalam</l>
      </lg>
      <lg xml:id="PAS.74" n="74">
	<l>viṣayaikatvam icchaṁs tu yaḥ pramāṇaṁ phalaṁ vadēt</l>
	<l>sādhyasādhanayōr bhēdō laukikas tēna bādhitaḥ</l>
      </lg>
      <lg xml:id="PAS.75" n="75">
	<l>chēdanē khadiraprāptē palāśē na cchidā yathā</l>
	<l>tathaiva paraśōr lōkē cchidayā saha naikatā</l>
      </lg>
      <lg xml:id="PAS.76" n="76">
	<l>bhavatē bhēdahānēna rucitā viṣayaikatā</l>
	<l>tattyāgēna parēbhyas tu bhēdō rucim upāgataḥ</l>
      </lg>
      <lg xml:id="PAS.77" n="77">
	<l>karaṇatvōpacāras tu phalē cēt kalpyatē tvayā</l>
	<l>kathañ cid viṣayaikatvaṁ parair vā kiṁ na kalpyatē</l>
      </lg>
      <lg xml:id="PAS.78" n="78">
	<l>paricchēdaphalatvēna vr̥ttasyānantarasya naḥ</l>
	<l>pramāṇatvaṁ bhavēj jñānē pramāṇē tu paraṁ phalam</l>
      </lg>
      <lg xml:id="PAS.79" n="79">
	<l>svasaṁvittiphalatvaṁ tu tanniṣēdhān na yujyatē</l>
	<l>pramāṇē viṣayākārē bhinnārthatvān na yujyatē</l>
      </lg>
      <lg xml:id="PAS.80" n="80">
	<l>svākāraś ca svasaṁvittiṁ muktvā nānyaḥ pratīyatē</l>
	<l>prāmāṇyaṁ yasya kalpyēta svasaṁvittiphalaṁ prati</l>
      </lg>
      <lg xml:id="PAS.81" n="81">
	<l>svākārasya paricchēdō na cākārāntarād vinā</l>
	<l>tasyāpy ēvaṁ tathā ca syān nākārāntaḥ kadā cana</l>
      </lg>
      <lg xml:id="PAS.82" n="82">
	<l>na cāsañcētitaḥ sattāṁ svākāraḥ pratipadyatē</l>
	<l>grāhyē ca viṣayākārē grāhakō ’nyō na labhyatē</l>
      </lg>
      <lg xml:id="PAS.83" n="83">
	<l>manasas tv indriyatvēna pratyakṣā dhīḥ sukhādiṣu</l>
	<l>manasā samprayuktō hi tāny ātmā pratipadyatē</l>
      </lg>
      <lg xml:id="PAS.84" n="84">
	<l>sambaddhaṁ vartamānaṁ ca grahyatē cakṣurādinā</l>
	<l>sāmānyaṁ vā viśēṣō vā grāhyaṁ nātō ’tra kalpyatē</l>
      </lg>
      <lg xml:id="PAS.85" n="85">
	<l>lakṣaṇaṁ yac ca yair uktaṁ pratyakṣē laukikē sati</l>
	<l>vidyamānōpalambhītvāt sarvasyaivānimittatā</l>
      </lg>
      <lg xml:id="PAS.86" n="86">
	<l>nirvikalpakapakṣē tu sutarām animittatā</l>
	<l>sādhyasādhanasambandhō nāvikalpya hi gr̥hyatē</l>
      </lg>
      <lg xml:id="PAS.87" n="87">
	<l>kathaṁ pratyakṣapūrvatvam anumānādi nō bhavēt</l>
	<l>yadā smr̥tyasamarthatvān nirvikalpēndriyasya dhīḥ</l>
      </lg>
      <lg xml:id="PAS.88" n="88">
	<l>na cāvikalpya liṅgasya liṅgisambandhayōs tathā</l>
	<l>gr̥hītiḥ upamānē ’pi sādr̥śyagrahaṇāt smr̥tēḥ</l>
      </lg>
      <lg xml:id="PAS.89" n="89">
	<l>arthāpattiḥ punaḥ prāyō nānyadr̥ṣṭē ’rtha iṣyatē</l>
	<l>pravartatē ca yaṁ dr̥ṣṭvā sō ’py arthaḥ savikalpakaḥ</l>
      </lg>
      <lg xml:id="PAS.90" n="90">
	<l>yatra cānumitaṁ liṅgaṁ sūryagatyādi liṅgi ca</l>
	<l>tatra pratyakṣapūrvatvaṁ katham adhyavasīyatē</l>
      </lg>
      <lg xml:id="PAS.91" n="91">
	<l>pratyakṣāvagatē cārthē kutas tēṣāṁ pramāṇatā</l>
	<l>tair yadā sa pratīyēta tadā nākṣasya gōcaraḥ</l>
      </lg>
      <lg xml:id="PAS.92" n="92">
	<l>atha kasya cid arthasya jñānāt tatpūrvatā bhavēt</l>
	<l>tadārthasya bhaviṣyattvaṁ na syād ajñānakāraṇam</l>
      </lg>
      <lg xml:id="PAS.93" n="93">
	<l>vartamānē hi kasmiṁś cid vijñātē ’rthē ’kṣabuddhibhiḥ</l>
	<l>liṅgād avidyamānō ’pi dharmō gamyēta tais tadā</l>
      </lg>
      <lg xml:id="PAS.94" n="94">
	<l>pratyakṣēṇa gr̥hītvā ca varṇān vēdē ’pi gr̥hyatē</l>
	<l>pramēyam iti sō ’pi syāt tatpūrvatvād akāraṇam</l>
      </lg>
      <lg xml:id="PAS.95" n="95">
	<l>kē cit tatpūrvakatvaṁ tu hētur naivēti manvatē</l>
	<l>tatpūrvakatvād yat tāvat prāmāṇyaṁ tadasambhavaḥ</l>
      </lg>
      <lg xml:id="PAS.96" n="96">
	<l>pratyakṣēṇa gr̥hītvā ca, liṅgādyanyatamaṁ dhruvam</l>
	<l>pravr̥ttir anumānādēr na ca dharmē ’sti tādr̥śam</l>
      </lg>
      <lg xml:id="PAS.97" n="97">
	<l>anumānānumānādēr na cāpy astīha sambhavaḥ</l>
	<l>sambandhaliṅgiliṅgānāṁ pūrvasiddhēr asambhavāt</l>
      </lg>
      <lg xml:id="PAS.98" n="98">
	<l>sattā ca nānumānēna kasya cit pratipadyatē</l>
	<l>dharmēṇānyad viśēṣyaṁ cēt, pakṣō ’siddhaviśēṣaṇaḥ</l>
      </lg>
      <lg xml:id="PAS.99" n="99">
	<l>tasmād adr̥ṣṭapūrvatvāt kēna cid vastunā saha </l>
	<l>dharmasya nānumēyatvam asādhāraṇavastuvat</l>
      </lg>
      <lg xml:id="PAS.100" n="100">
	<l>adr̥ṣṭasadr̥śatvāc ca svyaṁ cānupalambhanāt</l>
	<l>dharmasya nōpamēyatvam asādhāraṇavad bhavēt</l>
      </lg>
      <lg xml:id="PAS.101" n="101">
	<l>nanv arthāpattir ēvaṁ syāj jagadvaicitryadarśanāt</l>
	<l>sukhiduḥkhādibhēdō hi nādr̥ṣṭāt kāraṇād r̥tē</l>
      </lg>
      <lg xml:id="PAS.102" n="102">
	<l>dr̥ṣṭasya vyabhicāritvāt tadabhāvē ’pi sambhavāt</l>
	<l>sēvāvyayanatulyatvē dr̥ṣṭā ca phalabhinnatā</l>
      </lg>
      <lg xml:id="PAS.103" n="103">
	<l>syād ēvaṁ yadi śakyēta svābhāvikanivāraṇā</l>
	<l>karmaśaktēś ca vaicitryē hētur anyō bhavēd yadi</l>
      </lg>
      <lg xml:id="PAS.104" n="104">
	<l>yathā ca phalavaicitryē karmaṇāṁ śaktatā svataḥ</l>
	<l>tathā ca citratā lōkē svabhāvād upapatsyatē</l>
      </lg>
      <lg xml:id="PAS.105" n="105">
	<l>adharmē dharmarūpē vā hy avibhaktē phalaṁ prati</l>
	<l>kim apy astīti vijñānaṁ narāṇāṁ kvōpayujyatē</l>
      </lg>
      <lg xml:id="PAS.106" n="106">
	<l>kiṁ nu yāgād itō dukhaṁ hiṁsādēḥ kiṁ sukhōdbhavaḥ</l>
	<l>svargaputrādibhēdaś ca kīdr̥śāt karmabhēdataḥ</l>
      </lg>
      <lg xml:id="PAS.107" n="107">
	<l>iti yāvad avijñānaṁ tāvan naiva pravartatē</l>
	<l>pravr̥ttyaṅgaṁ ca yajjñānaṁ tasya mūlaṁ pratīkṣyatē</l>
      </lg>
      <lg xml:id="PAS.108" n="108">
	<l>tasmāt siddhē ’pi sāmānyē viśēṣō nāgamād r̥tē</l>
	<l>viśēṣasya tu jijñāsā sūtrakārēṇa sūtritā</l>
      </lg>
      <lg xml:id="PAS.109" n="109">
	<l>gamyamānē viśēṣē ca tadantarbhāvakāritaḥ</l>
	<l>sāmānyapratyayō ’pi syāc chāstrād ēvēty akāraṇam</l>
      </lg>
      <lg xml:id="PAS.110" n="110">
	<l>yathārthāpattir ēvaṁ ca nānumānōpamēṣyatē</l>
	<l>śāstraṁ cēt tadapēkṣēta tasyaiva syāt pramāṇatā</l>
      </lg>
      <lg xml:id="PAS.111" n="111">
	<l>pratyakṣāgrahaṇaṁ yat tu liṅgādēr avikalpanāt</l>
	<l>tan na, iṣṭatvād vikalpasyāpy artharūpōpakāriṇaḥ</l>
      </lg>
      <lg xml:id="PAS.112" n="112">
	<l>asti hy ālōcanā jñānaṁ prathamaṁ nirvikalpakam</l>
	<l>bālamūkādivijñānasadr̥śaṁ śuddhavastujam</l>
      </lg>
      <lg xml:id="PAS.113" n="113">
	<l>na viśēṣō na sāmānyaṁ tadānīm anubhūyatē</l>
	<l>tayōr ādhārabhūtā tu, vyaktir ēvāvasīyatē</l>
      </lg>
      <lg xml:id="PAS.114" n="114">
	<l>mahāsāmānyam anyais tu dravyaṁ sad iti cōcyatē</l>
	<l>sāmānyaviṣayatvaṁ ca pratyakṣasyaivam āśritam</l>
      </lg>
      <lg xml:id="PAS.115" n="115">
	<l>viśēṣās tu pratīyantē savikalpakabuddhibhiḥ</l>
	<l>tē ca kē cit pratidravyaṁ kē cid bahuṣu saṁśritāḥ</l>
      </lg>
      <lg xml:id="PAS.116" n="116">
	<l>tān akalpayad utpannaṁ vyāvr̥ttānugatātmanā</l>
	<l>gavyaśvē cōpajātaṁ tu pratyakṣaṁ na viśiṣyatē</l>
      </lg>
      <lg xml:id="PAS.117" n="117">
	<l>tad ayuktam, pratidravyaṁ bhinnarūpōpalambhanāt</l>
	<l>na hy ākhyātum aśakyatvād bhēdō nāstīti gamyatē</l>
      </lg>
      <lg xml:id="PAS.118" n="118">
	<l>nirvikalpakabōdhē ’pi dvyātmakasyāpi vastunaḥ</l>
	<l>grahaṇam, lakṣaṇākhyēyaṁ jñātrā śuddhaṁ tu gr̥hyatē</l>
      </lg>
      <lg xml:id="PAS.119" n="119">
	<l>na cāsādhāraṇatvēna paravyāvr̥ttyakalpanāt</l>
	<l>viśēṣānugamāk.lptēḥ sāmānyam iti nāpi tat</l>
      </lg>
      <lg xml:id="PAS.120" n="120">
	<l>tataḥ paraṁ punarvastudharmair jātyādibhir yayā</l>
	<l>buddhyāvasīyatē sāpi pratyakṣatvēna sammatā</l>
      </lg>
      <lg xml:id="PAS.121" n="121">
	<l>karaṇaṁ cēndriyaṁ buddhēr na tatra jñānam āhitam</l>
	<l>tataḥ smr̥tyasamarthatvād vikalpō ’tō na vāryatē</l>
      </lg>
      <lg xml:id="PAS.122" n="122">
	<l>ātmany ēva sthitaṁ jñānam, sa hi bōddhātra gamyatē</l>
	<l>smaraṇē cāsya sāmarthyaṁ sandhānādau ca vidyatē</l>
      </lg>
      <lg xml:id="PAS.123" n="123">
	<l>tēnēndriyārthasambandhē vicyamānē smarann api</l>
	<l>vikalpayan svadharmēṇa vastu pratyakṣavān naraḥ</l>
      </lg>
      <lg xml:id="PAS.124" n="124">
	<l>tac caitadindriyādhīnam iti tair vyapadiśyatē</l>
	<l>tadasambandhajātaṁ tu naiva pratyakṣam iṣyatē</l>
      </lg>
      <lg xml:id="PAS.125" n="125">
	<l>punaḥ punarvikalpē ’pi satī jātiḥ pratīyatē</l>
	<l>tatsambandhānusārēṇa sarvaṁ pratyakṣam iṣyatē</l>
      </lg>
      <lg xml:id="PAS.126" n="126">
	<l>na hi praviṣṭamātrāṇām uṣṇād garbhagr̥hādiṣu</l>
	<l>arthā na pratibhāntīti gr̥hyantē nēndriyaiḥ punaḥ</l>
      </lg>
      <lg xml:id="PAS.127" n="127">
	<l>yathā tv ābhāsamātrēṇa pūrvaṁ jñātvā svarūpataḥ</l>
	<l>paścāt tatrāvabudhyantē tathā jātyādidharmataḥ</l>
      </lg>
      <lg xml:id="PAS.128" n="128">
	<l>yadi tv ālōcya saṁmīlya nētrē kaś cid vikalpayēt </l>
	<l>na syāt pratyakṣatā tasya sambandhānanusārataḥ</l>
      </lg>
      <lg xml:id="PAS.129" n="129">
	<l>asambaddhavikalpē ’pi tulyam ātmādi kāraṇam</l>
	<l>tēnāsādhāraṇatvaṁ syād atrākṣasyaiva kalpanē</l>
      </lg>
      <lg xml:id="PAS.130" n="130">
	<l>nirvikalpakabōdhē ’pi nākṣaṁ kēvalakāraṇam</l>
	<l>tatpāramparyajātē vā rūḍhiḥ syāt paṅkajādivat</l>
      </lg>
      <lg xml:id="PAS.131" n="131">
	<l>animittaiva vā rūḍhiḥ sutarāṁ savikalpakam</l>
	<l>pratyakṣaṁ sammataṁ lōkē na tathā nirvikalpakam</l>
      </lg>
      <lg xml:id="PAS.132" n="132">
	<l>vr̥ddhaprayōgagamyāś ca śabdārthāḥ sarva ēva naḥ</l>
	<l>tēna yatra prayuktō ’yaṁ na tasmād apanīyatē</l>
      </lg>
      <lg xml:id="PAS.133" n="133">
	<l>siddhānugamamātraṁ hi kartuṁ yuktaṁ parīkṣakaiḥ</l>
	<l>na sarvalōkasiddhasya lakṣaṇēna nivartanam</l>
      </lg>
      <lg xml:id="PAS.134" n="134">
	<l>kalpanāyāḥ svasaṁvittāv indriyādhīnatā katham</l>
	<l>manas tatrēndriyaṁ cēt syād gōtvādāv api tatsamam</l>
      </lg>
      <lg xml:id="PAS.135" n="135">
	<l>svasaṁvittau tad iṣṭaṁ cēt, lōkō na hy ēvam icchati</l>
	<l>tasmād rūḍhatvam ēṣṭavyaṁ pāribhāṣikatāpi vā</l>
      </lg>
      <lg xml:id="PAS.136" n="136">
	<l>manasas tv indriyatvēna sudhaduḥkhādibuddhiṣu</l>
	<l>yathā pratyakṣataivaṁ nas tadadhīnā bhaviṣyati</l>
      </lg>
      <lg xml:id="PAS.137" n="137">
	<l>tadadhīnatvasāmyē ’pi kalpanāpōḍhaśabdanāt</l>
	<l>pratyakṣaṁ kiñ cid ēvēṣṭaṁ yathā tatra tathaiva naḥ</l>
      </lg>
      <lg xml:id="PAS.138" n="138">
	<l>liṅgādyabhāvataś cāpi nānumānādidhīr iyam</l>
	<l>bādhakapratyayāsattvān nāprāmāṇyaṁ ca yujyatē</l>
      </lg>
      <lg xml:id="PAS.139" n="139">
	<l>na ca parvamadr̥ṣṭatvāt smr̥titvam upapadyatē</l>
	<l>tasmāt pratyakṣam ēvēdam, vyavahāras tathaiva ca</l>
      </lg>
      <lg xml:id="PAS.140" n="140">
	<l>jātyādyarthāntaraṁ yasmād atadrūpē ’pi vastuni</l>
	<l>bhavaty adhyasya dhīs tasmān mr̥gatr̥ṣṇādibhiḥ samā</l>
      </lg>
      <lg xml:id="PAS.141" n="141">
	<l>naitadaśvādibuddhīnām adhyārōpādyasambhavāt</l>
	<l>sthitaṁ naiva hi jātyādēḥ paratvaṁ vyaktitō hi naḥ</l>
      </lg>
      <lg xml:id="PAS.142" n="142">
	<l>yadi hy ēkāntatō bhinnaṁ viśēṣyāt syād viśēṣaṇam</l>
	<l>svānurūpāṁ sadā buddhiṁ viśēṣyē janayēt katham</l>
      </lg>
      <lg xml:id="PAS.143" n="143">
	<l>sphaṭikādau tu lākṣādisvarūpā yā matir bhavēt</l>
	<l>avyutpannasya sā mithyā vyutpannānāṁ hi bhēdadhīḥ</l>
      </lg>
      <lg xml:id="PAS.144" n="144">
	<l>na tu jātyādinirmuktaṁ vastu dr̥ṣṭaṁ kadā cana</l>
	<l>tadvimōkēna vā tāni lākṣādisphaṭikādivat</l>
      </lg>
      <lg xml:id="PAS.145" n="145">
	<l>tatrāpi cēn na dr̥śyēta bhēdaḥ kaiś cit kadā cana</l>
	<l>raktādibuddhisamyaktvaṁ vinivāryēta kēna vā</l>
      </lg>
      <lg xml:id="PAS.146" n="146">
	<l>na cāpy ayutasiddhānāṁ sambandhitvēna kalpanā</l>
	<l>nāniṣpannasya sambandhaḥ, niṣpattau yutasiddhatā</l>
      </lg>
      <lg xml:id="PAS.147" n="147">
	<l>tathā ca sati sambandhē hētuḥ kaś cin na vidyatē</l>
	<l>tasmāc cāpi na sambandhaḥ padārthānāṁ pratīyatē</l>
      </lg>
      <lg xml:id="PAS.148" n="148">
	<l>samavāyaviyōgāc ca viślēṣaḥ syāt parasparam</l>
	<l>tatk.lptāvavyavasthā syāt tasya tasyānyasaṅgatēḥ</l>
      </lg>
      <lg xml:id="PAS.149" n="149">
	<l>atha tasyātmarūpatvān nānyasambandhakalpanā</l>
	<l>abhēdāt samavāyō ’stu svarūpaṁ dharmadharmiṇōḥ</l>
      </lg>
      <lg xml:id="PAS.150" n="150">
	<l>na hi sa vyatiriktaḥ san sambandhaṁ pratipadyatē</l>
	<l>tasmiṁs tābhyām abhinnē tu na nānātvaṁ tayōr bhavēt</l>
      </lg>
      <lg xml:id="PAS.151" n="151">
	<l>nanu dharmātirēkēṇa dharmiṇō ’nupalambhanāt</l>
	<l>tatsaṅghamātra ēvāyaṁ gavādiḥ syād vanādivat</l>
      </lg>
      <lg xml:id="PAS.152" n="152">
	<l>āvirbhāvatirōbhāvadharmakēṣv anuyāyi yat</l>
	<l>taddharmi yatra vā jñānaṁ prāgdharmagrahaṇād bhavēt</l>
      </lg>
      <lg xml:id="PAS.153" n="153">
	<l>atō jātyādirūpēṇa dharmi yad gr̥hyatē naiḥ</l>
	<l>pārarūpyaṁ na tasyāstīty aprāmāṇyaṁ na yujyatē</l>
      </lg>
      <lg xml:id="PAS.154" n="154">
	<l>yasyāpi vyatirēkaḥ syād dharmēbhyō dharmiṇaḥ sphuṭaḥ</l>
	<l>nityaṁ tasyāpi tādrūpyān na mithyātvaṁ prasajyatē</l>
      </lg>
      <lg xml:id="PAS.155" n="155">
	<l>yō hy asadrūpasaṁvēdyaḥ saṁvēdyētān yathā punaḥ</l>
	<l>sa mithyā na tu tēnaiva yō nityam avagamyatē</l>
      </lg>
      <lg xml:id="PAS.156" n="156">
	<l>na cānēkēndriyagrāhyaṁ bhinnatāṁ pratipadyatē</l>
	<l>mā bhūd bhinnaśarīrasthagrāhyatvād bhinnarūpatā</l>
      </lg>
      <lg xml:id="PAS.157" n="157">
	<l>jātyabhēdād abhēdaś cēt, indriyatvēna tatsamam </l>
	<l>tulyabuddhēr atō bhinnā na sattēndriyabhēdataḥ</l>
      </lg>
      <lg xml:id="PAS.158" n="158">
	<l>buddhibhēdāc ca naikatvaṁ rūpādīnāṁ prasajyatē</l>
	<l>ēkānēkatvam iṣṭaṁ vā sattārūpādirūpataḥ</l>
      </lg>
      <lg xml:id="PAS.159" n="159">
	<l>kva cic ca saṅkarān nākṣam ēkam ity avasīyatē</l>
	<l>dārḍhyadaurbalyabhēdēna vyavasthāpi yataḥ kva cit</l>
      </lg>
      <lg xml:id="PAS.160" n="160">
	<l>yathā hi manasaḥ sārdhaṁ rūpādau cakṣurādinā</l>
	<l>pravr̥ttiḥ sukhaduḥkhādau kēvalasyaiva dr̥śyatē</l>
      </lg>
      <lg xml:id="PAS.161" n="161">
	<l>na kva cit saṅkarābhāvāt sarvatraiva nivartatē</l>
	<l>kva cic ca saṅkaraṁ dr̥ṣṭvā saṅkarō ’nyatra kalpyatē</l>
      </lg>
      <lg xml:id="PAS.162" n="162">
	<l>śrōtrādēr upaghātē ’pi śabdādismr̥tidarśanāt</l>
	<l>vartamānasya cājñānād vyavasthā sampratīyatē</l>
      </lg>
      <lg xml:id="PAS.163" n="163">
	<l>ēkaṁ yadi bhavēd akṣaṁ sarvair gr̥hyēta vā na vā</l>
	<l>kalpyatē śaktibhēdaś cēt, śaktir ēvēndriyaṁ bhavēt</l>
      </lg>
      <lg xml:id="PAS.164" n="164">
	<l>śr̥ṇuyād badhiraḥ śabdaṁ saṅkarē cakṣurādinā</l>
	<l>manasō vā svatantratvē vartamānārthabuddhiṣu</l>
      </lg>
      <lg xml:id="PAS.165" n="165">
	<l>na smarēd badhiraḥ śabdaṁ śrōtraṁ cēt smr̥tikāraṇam</l>
	<l>smr̥tivad vā bhavēd asya vartamānārthadhīr api</l>
      </lg>
      <lg xml:id="PAS.166" n="166">
	<l>smr̥tiś ca na bhavēt paścād gr̥hṇīyāt tan na cēn manaḥ</l>
	<l>śrōtragrahaṇavēlāyām, na cāsarvā smr̥tir bhavēt</l>
      </lg>
      <lg xml:id="PAS.167" n="167">
	<l>bōdhātmakatayā puṁsaḥ sarvatra grahaṇaṁ bhavēt</l>
	<l>yugapadviṣayē ’py asya karaṇāpēkṣitā na cēt</l>
      </lg>
      <lg xml:id="PAS.168" n="168">
	<l>tasmāj jñānānusārēṇa vyavasthāsaṅkarau kva cit</l>
	<l>grāhyagrāhakaśaktibhyaḥ kāryadvārēṇa kalpitau</l>
      </lg>
      <lg xml:id="PAS.169" n="169">
	<l>cakṣūrūpādibhēdas tu pañcadhaiva vyavasthitaḥ</l>
	<l>tēna nīlādibhēdē ’pi nēndriyānantyakalpanā</l>
      </lg>
      <lg xml:id="PAS.170" n="170">
	<l>tasmāt pañcabhir apy akṣair bōdhaḥ sattāguṇatvayōḥ</l>
	<l>dravyamūrtau punardvābhyāṁ rūpādāv ēkaśaḥ sthitaḥ</l>
      </lg>
      <lg xml:id="PAS.171" n="171">
	<l>nanu jātyādirūpē ’pi śabdābhēdōpacārataḥ</l>
	<l>pravartamānā mithya syād buddhī rūpēṣu buddhivat</l>
      </lg>
      <lg xml:id="PAS.172" n="172">
	<l>na śabdābhēdarūpēṇa buddhir arthēṣu jāyatē</l>
	<l>prāk śabdād yādr̥śī buddhiḥ śabdād api hi tādr̥śī</l>
      </lg>
      <lg xml:id="PAS.173" n="173">
	<l>nanu gōtvādirūpēṇa gavākārādibuddhayaḥ</l>
	<l>na prāk śabdārthasambandhajñānāt santi kadā cana</l>
      </lg>
      <lg xml:id="PAS.174" n="174">
	<l>jātyādēs tatsvarūpaṁ cēd aśabdajñō ’pi lakṣayēt</l>
	<l>anvayavyatirēkābhyāṁ śabdarūpatvaniścayaḥ</l>
      </lg>
      <lg xml:id="PAS.175" n="175">
	<l>yathā rūpādayō bhinnāḥ prāk śabdāt svātmanaiva tu</l>
	<l>gamyantē tadvad ēvaitat saṁjñitvaṁ kēvalaṁ param</l>
      </lg>
      <lg xml:id="PAS.176" n="176">
	<l>na cāvikalpitaḥ śabdād iti vācyō na gr̥hyatē</l>
	<l>tēnāgr̥hītaśabdō ’pi gōtvādīn pratipadyatē</l>
      </lg>
      <lg xml:id="PAS.177" n="177">
	<l>śrutisaṁsparśabōdhē ’pi gōtvādīn pratipadyatē</l>
	<l>vivēkād arthaśabdānāṁ cakṣuḥ śrōtradhiyā kr̥tāt</l>
      </lg>
      <lg xml:id="PAS.178" n="178">
	<l>anantadharmakē dharmiṇy ēkadharmāvadhāraṇē</l>
	<l>śabdō ’bhyupāyamātraṁ syān nātmādhyārōpakāraṇam</l>
      </lg>
      <lg xml:id="PAS.179" n="179">
	<l>na cōpēyē ’bhyupāyasya rūpādhyāsaḥ prasajyatē</l>
	<l>na hi dīpēndriyādīnāṁ rūpādhyārōpa iṣyatē</l>
      </lg>
      <lg xml:id="PAS.180" n="180">
	<l>nityaṁ yadi ca gōtvādi śabdarūpēṇa gr̥hyatē</l>
	<l>rūpāntaraṁ na dr̥ṣṭaṁ cēd bhēdādhyāsau kutō nvimau</l>
      </lg>
      <lg xml:id="PAS.181" n="181">
	<l>yady abhēdō na mithyātvam, bhēdaś cēt syāt svarūpataḥ</l>
	<l>nādhyārōpaprasaṅgaḥ syād bhrāntyā tv adhyāsakalpanā</l>
      </lg>
      <lg xml:id="PAS.182" n="182">
	<l>śabdēnaiva ca nirdēśō gr̥hītē ’rthē ’vakalpatē</l>
	<l>gaur ity ēva ca nirdēśō vācyatadbuddhivādinām</l>
      </lg>
      <lg xml:id="PAS.183" n="183">
	<l>nirdēśatulyatāyāṁ ca śrōtrā vaktr̥svarūpatā</l>
	<l>śabdajñānapramēyēṣu vijñānasyāvasīyatē</l>
      </lg>
      <lg xml:id="PAS.184" n="184">
	<l>bhrāntihētusamānatvē ’py upāyatvānmatiśrutī</l>
	<l>manyatē ’rthē samadhyastē nārthādhyāsaṁ tayōḥ punaḥ</l>
      </lg>
      <lg xml:id="PAS.185" n="185">
	<l>gōtvē sāsnādimadrūpāṅgādirūpābhidhāyakē</l>
	<l>nirākārōbhayajñānē saṁvittiḥ paramārthataḥ</l>
      </lg>
      <lg xml:id="PAS.186" n="186">
	<l>yadi cābhēdarūpēṇa śabdēnārthaḥ pratīyatē </l>
	<l>ēkarūpatvam akṣādau dēvanādēḥ prasajyatē</l>
      </lg>
      <lg xml:id="PAS.187" n="187">
	<l>syād anakṣanivr̥tyā cēt, na prāk śabdāt pratīyatē</l>
	<l>gavādiṣv api tulyaṁ cēt, nēkarūpasya darśanāt</l>
      </lg>
      <lg xml:id="PAS.188" n="188">
	<l>trayē bibhītakādīnāṁ naikadharmānvayō ’sti hi</l>
	<l>śabdaḥ sādhāraṇas tēṣāṁ jātiśabdād vilakṣaṇaḥ</l>
      </lg>
      <lg xml:id="PAS.189" n="189">
	<l>parasparavibhinnaṁ tu jñāyatē ’trākr̥titrayam</l>
	<l>tadadhyāsē na yujyēta tadrūpasyāvibhāgataḥ</l>
      </lg>
      <lg xml:id="PAS.190" n="190">
	<l>bhinnāḥ syur akṣaśabdāś cēt, nārthē saṁśayadarśanāt</l>
	<l>na sāmānyād r̥tē sa syād, rūpābhēdaś ca gamyatē</l>
      </lg>
      <lg xml:id="PAS.191" n="191">
	<l>bhavatyādau ca bhinnē ’pi nāmākhyātatvasaṁjñayā</l>
	<l>rūpaikatvēna cādhyāsē tulyārthatvaṁ prasajyatē</l>
      </lg>
      <lg xml:id="PAS.192" n="192">
	<l>śabdaniṣpattyabhēdāc ca tiṅantārthasya sādhyatā</l>
	<l>katham, kathaṁ ca mūrtārthō vācakē mūrtivarjitē</l>
      </lg>
      <lg xml:id="PAS.193" n="193">
	<l>gavāśvaśuklaśabdādēr vācyarūpānapēkṣaṇē</l>
	<l>vācakatvavyavasthānaṁ kathaṁ jātiguṇādiṣu</l>
      </lg>
      <lg xml:id="PAS.194" n="194">
	<l>vr̥kṣaplakṣādiśabdānāṁ tulyē bhēdē ghaṭādibhiḥ</l>
	<l>viśēṣaṇaviśēṣyatvaṁ katham arthānapēkṣayā</l>
      </lg>
      <lg xml:id="PAS.195" n="195">
	<l>sāmānādhikaraṇyaṁ ca na syad vācakabuddhivat</l>
	<l>ēkatra cōpasaṁhārō na buddhyōr nirvikalpakē</l>
      </lg>
      <lg xml:id="PAS.196" n="196">
	<l>vastumātrē sa cēd ēvaṁ sarvēṣām ēkavācyatā</l>
	<l>bhavēd gavādiśabdānāṁ sarvair vastu hi gamyatē</l>
      </lg>
      <lg xml:id="PAS.197" n="197">
	<l>na cāsādhāraṇē bhēdē nīlōtpalam itīṣyatē</l>
	<l>na hi śabdapravr̥ttiḥ syād anyatrānyatra cēṣyatē</l>
      </lg>
      <lg xml:id="PAS.198" n="198">
	<l>na ca nīlōtpalaṁ nāma vastvēkaṁ kiñ cid iṣyatē</l>
	<l>śabdārthayōr yatō bhēdō gamyatē ’vayavānugaḥ</l>
      </lg>
      <lg xml:id="PAS.199" n="199">
	<l>śabdadvayasya cādhyāsaḥ paryāyēṣv api dr̥śyatē</l>
	<l>ēkādhikaraṇās tēna syus tē nīlōtpalādivat</l>
      </lg>
      <lg xml:id="PAS.200" n="200">
	<l>na cānavagatē pūrvaṁ padam arthē prayujyatē</l>
	<l>tatra sambandhavēlāyāṁ kīdr̥śō ’rthaḥ pratīyatē</l>
      </lg>
      <lg xml:id="PAS.201" n="201">
	<l>tadānīṁ nārtharūpē hi śabdarūpasya sambhavaḥ</l>
	<l>na cāsādhāraṇāṁśēna sambandhānugamaḥ kva cit</l>
      </lg>
      <lg xml:id="PAS.202" n="202">
	<l>tatra pūrvānapēkṣatvē yadyātmādhyāsaśaktatā</l>
	<l>śabdasya prathamē ’pi syāc chravaṇē ’dhyastarūpatā</l>
      </lg>
      <lg xml:id="PAS.203" n="203">
	<l>mama vācyānabhijñatvān na bhavēt smaraṇaṁ tataḥ</l>
	<l>bhavatas tv artharūpasya vācakēṣv api darśanāt</l>
      </lg>
      <lg xml:id="PAS.204" n="204">
	<l>yathā tv ajñātaśabdānāṁ vācyē taddhīr na jāyatē</l>
	<l>tathaivājñātavācyānām upalabdhē ’pi vācakē</l>
      </lg>
      <lg xml:id="PAS.205" n="205">
	<l>tasmān nātīva vācyānāṁ vācakādhīnatā bhavēt</l>
	<l>smārakatvāc ca tēṣv ēva pāratantryaṁ pratīyatē</l>
      </lg>
      <lg xml:id="PAS.206" n="206">
	<l>tēna sambandhavēlāyām arthātmā yō ’vasīyatē</l>
	<l>śabdād api sa ēvēti nārtharūpaṁ praṇaśyati</l>
      </lg>
      <lg xml:id="PAS.207" n="207">
	<l>pravr̥ttau vā nivr̥ttau vā yāṁ śabdaḥ kurutē matim</l>
	<l>tādātmyaṁ tasya śabdasya na kathañ cit pratīyatē</l>
      </lg>
      <lg xml:id="PAS.208" n="208">
	<l>karahastādiśabdēbhyaḥ śabdarūpasya bhēdataḥ</l>
	<l>bhinnō ’rthaḥ sampratīyēta tadadhyārōpakalpanē</l>
      </lg>
      <lg xml:id="PAS.209" n="209">
	<l>ātmādhyāsas tu sādr̥śyād uparāgāc ca dr̥śyatē</l>
	<l>na tāvad arthasādr̥śyaṁ śabdasyēha pratīyatē</l>
      </lg>
      <lg xml:id="PAS.210" n="210">
	<l>na cānurāgaḥ śabdēna bhinnadēśasya yujyatē</l>
	<l>dūrasthapratibimbaṁ ca nārūpasya pratīyatē</l>
      </lg>
      <lg xml:id="PAS.211" n="211">
	<l>śabdasarvagatatvēna yadyarthaprāptir ucyatē</l>
	<l>sarvārthānāṁ bhavēc chabdaiḥ sarvair ēvānurañjanam</l>
      </lg>
      <lg xml:id="PAS.212" n="212">
	<l>na ca bhinnēndriyagrāhyaṁ kiñ cid asty anurāgakr̥t</l>
	<l>na hi lākṣānuraktē ’pi sphaṭikē dhīs tvagādibhiḥ</l>
      </lg>
      <lg xml:id="PAS.213" n="213">
	<l>anumānāgamau mithyā syātāmadhyāsakalpanē</l>
	<l>nirūpaṇasya mithyātvāt sarvābhāvaḥ prasajyatē</l>
      </lg>
      <lg xml:id="PAS.214" n="214">
	<l>tathās tv iti yadi brūyāt, mithyā svavacanē sati</l>
	<l>katham ēvaṁ vadēd arthō nānr̥tād dhi pratīyatē</l>
      </lg>
      <lg xml:id="PAS.215" n="215">
	<l>śūnyavādōttarāccāpi yathārthaṁ buddhiśabdayōḥ </l>
	<l>pravr̥ttir na tu tat tantram artharūpaṁ kadā cana</l>
      </lg>
      <lg xml:id="PAS.216" n="216">
	<l>tasmāt prāg api yē śabdād bhirnnaikatvādibuddhibhiḥ</l>
	<l>gr̥hyantē sarvadā tēṣāṁ paramārthastitā bhavēt</l>
      </lg>
      <lg xml:id="PAS.217" n="217">
	<l>śabdābhyupāyakē ’py arthē tadabhāvē ca yady api</l>
	<l>arthabuddhir na jāyēta nārthē rūpaṁ praṇaśyati</l>
      </lg>
      <lg xml:id="PAS.218" n="218">
	<l>cakṣurādēr abhāvē hi rūpādyātmā na gr̥hyatē</l>
	<l>svarūpanāśō rūpādēs tāvanmātrēṇa nēṣyatē</l>
      </lg>
      <lg xml:id="PAS.219" n="219">
	<l>sambandhasya ca nityatvān nārēthasya syād arūpatā</l>
	<l>yugapanna hi sarvēṣām anyākārārthavēdanam</l>
      </lg>
      <lg xml:id="PAS.220" n="220">
	<l>tadākārē ’pi tadvac cēd, dvayē sati parīkṣyatām</l>
	<l>kiṁ nv arthasyātathābhāvō grahītuḥ kiṁ nv aśaktatā</l>
      </lg>
      <lg xml:id="PAS.221" n="221">
	<l>sadasadbhāvayōr arthē virōdhitvād asambhavaḥ</l>
	<l>grahītr̥bhēdāc chaktatvam aśaktatvaṁ ca yujyatē</l>
      </lg>
      <lg xml:id="PAS.222" n="222">
	<l>yathāndhānandhayōḥ pārśvē rūpasyēty abhidhāsyatē</l>
	<l>tēnārthē dhvanyupāyasya tadhīrnānyasya jāyatē</l>
      </lg>
      <lg xml:id="PAS.223" n="223">
	<l>dēvadattādiśabdē tu sambandhādyatvadarśanāt</l>
	<l>arthasyānityatāyāṁ ca tādrūpyasyāpy anityatā</l>
      </lg>
      <lg xml:id="PAS.224" n="224">
	<l>tatrāpy autpattikī śaktis tadrūpapratyayaṁ prati</l>
	<l>grāhyagrāhakayōr iṣṭā niyōgasya tv anityatā</l>
      </lg>
      <lg xml:id="PAS.225" n="225">
	<l>tatra sarvair atādrūpyaṁ prāṅniyōgāt pratīyatē</l>
	<l>tēnēṣṭam ēva mithyātvaṁ kaiś cid adhyāsakalpanē</l>
      </lg>
      <lg xml:id="PAS.226" n="226">
	<l>yadā tu yādr̥śaḥ piṇḍaḥ pūrvaṁ śabdāt pratīyatē</l>
	<l>tādr̥śasmaraṇē hētuḥ śabdas tatra yathārthatā</l>
      </lg>
      <lg xml:id="PAS.227" n="227">
	<l>niyōgāt paratō vāpi śabdēna vyajyatām iyam</l>
	<l>tadgrāhyaśaktir arthasya, pārarūpyaṁ na tāvatā</l>
      </lg>
      <lg xml:id="PAS.228" n="228">
	<l>sarvākāraparicchēdyaśaktē ’rthē vācakē ’pi vā</l>
	<l>sarvākārārthavijñānasamarthē niyamaḥ kr̥taḥ</l>
      </lg>
      <lg xml:id="PAS.229" n="229">
	<l>tatra śabdārthasambandhaṁ pramātuḥ smaratō ’pi yā</l>
	<l>buddhiḥ pūrvagr̥hītārthasandhānād upajāyatē</l>
      </lg>
      <lg xml:id="PAS.230" n="230">
	<l>cakṣuṣā sannikr̥ṣṭē ’rthē nāpratyakṣam asau bhavēt</l>
	<l>viviktā ēva tē ’py arthāḥ smr̥tipratyakṣagōcarāḥ</l>
      </lg>
      <lg xml:id="PAS.231" n="231">
	<l>smaryētē śabdasambandhau mā bhūt pratyakṣatā tayōḥ</l>
	<l>tadapratyakṣabhāvēna na tv arthasyāpi vāryatē</l>
      </lg>
      <lg xml:id="PAS.232" n="232">
	<l>gr̥hītam api gōtvādi smr̥tispr̥ṣṭaṁ ca yady api</l>
	<l>tathāpi vyatirēkēṇ apūrvabōdhāt pratīyatē</l>
      </lg>
      <lg xml:id="PAS.233" n="233">
	<l>vyaktikālādibhēdēna tatrāsty avasarō mitēḥ</l>
	<l>yaḥ pūrvāvagatō ’ṁśō ’tra sa na nāma pramīyatē</l>
      </lg>
      <lg xml:id="PAS.234" n="234">
	<l>idānīn tanam astitvaṁ na hi pūrvadhiyā gatam</l>
	<l>na hi smaraṇatō yatprāk tat pratyakṣam itīdr̥śam</l>
      </lg>
      <lg xml:id="PAS.235" n="235">
	<l>vacanaṁ rājakīyaṁ vā vaidikaṁ vāpi vidyatē</l>
	<l>na cāpi smaraṇāt paścād indriyasya pravartanam</l>
      </lg>
      <lg xml:id="PAS.236" n="236">
	<l>vāryatē kēna cin nātastat tadānīṁ praduṣyati</l>
	<l>tēnēndriyārthasambandhāt prāgūrdhvaṁ vāpi yatsmr̥tēḥ</l>
      </lg>
      <lg xml:id="PAS.237" n="237">
	<l>vijñānaṁ jāyatē sarvaṁ pratyakṣam iti gamyatām</l>
	<l>vimanaskā yadā kē cit sambaddham api cēndriyaiḥ</l>
      </lg>
      <lg xml:id="PAS.238" n="238">
	<l>na budhyantē tathā cānyē sādr̥śyādivimōhitāḥ</l>
	<l>tatra yō ’rthaṁ vivēkēna kauśalāt sadr̥śēṣv api</l>
      </lg>
      <lg xml:id="PAS.239" n="239">
	<l>sūkṣmaṁ vāpi prapadyēta tasya bhrāntirnaṁ tāvatā</l>
	<l>yathā ṣaḍjādibhēdēna gānē laukikavaidikē</l>
      </lg>
      <lg xml:id="PAS.240" n="240">
	<l>vivēkēnāvagacchanti yēṣāṁ tatsaṁskr̥tā matiḥ</l>
	<l>gānamātraṁ vijānanti tatrānadhikr̥tās tu yē</l>
      </lg>
      <lg xml:id="PAS.241" n="241">
	<l>tadajñānān na mithyātvaṁ vaktuṁ śakyaṁ vivēkinām</l>
	<l>tē hi ṣaḍjādiśabdēbhyō vināpy ēṣaṁ viviktatām</l>
      </lg>
      <lg xml:id="PAS.242" n="242">
	<l>yathāvadadhigacchanti, tadvad gōtvādivas tv api</l>
	<l>saṅkīrṇam arthamātraṁ tu budhyantē ’bhyāsarvajitāḥ</l>
      </lg>
      <lg xml:id="PAS.243" n="243">
	<l>vivēkaṁ pratipadyantē yē śabdasmr̥tisaṁskr̥tāḥ</l>
	<l>yathā rūpādimatyarthē yasyaivāsti yadindriyam</l>
      </lg>
      <lg xml:id="PAS.244" n="244">
	<l>sa tanmātraṁ gr̥hītvānyan na gr̥hṇātyanumānataḥ </l>
	<l>tathā vivēkahētūnāṁ yadā yaṁ pratipadyatē</l>
      </lg>
      <lg xml:id="PAS.245" n="245">
	<l>tadupēyē tadā jñānaṁ vartatē tadanugrahāt</l>
	<l>tēna yāvat pramātṇāṁ vivēkōpāyadarśanam</l>
      </lg>
      <lg xml:id="PAS.246" n="246">
	<l>na syāt tāvad bhavēt tēṣāṁ vijñānaṁ nirvikalpakam</l>
	<l>tasmād yatra prakalpyēta vastu vastvantarātmanā</l>
      </lg>
      <lg xml:id="PAS.247" n="247">
	<l>pramāṇābhāsatā tatra na svadharmavikalpanē</l>
	<l>pratyakṣatvam ataḥ siddhaṁ sāmānyasya tathaiva ca</l>
      </lg>
      <lg xml:id="PAS.248" n="248">
	<l>sambandhasyēti tat pūrvam anumānādi jāyatē</l>
	<l>sarvaṁ cāpy anumānādi pratyakṣē nirvikalpakē</l>
      </lg>
      <lg xml:id="PAS.249" n="249">
	<l>na pravartata ity ētadanumānē ’bhidhāsyatē</l>
	<l>nanv ēvaṁ sati yāpy agnēr dūrād apy auṣṇyakalpanā</l>
      </lg>
      <lg xml:id="PAS.250" n="250">
	<l>sāpi pratyakṣam ēva syād yathā gōtvādibuddhayaḥ</l>
	<l>pratyāsannataraṁ gōtvaṁ pratyakṣatvēna sammatam</l>
      </lg>
      <lg xml:id="PAS.251" n="251">
	<l>vijñānaṁ nānyad astīti pratyakṣam idam ēva naḥ</l>
	<l>tatrāpy akṣair asambandhaṁ manvānasyōpajāyatē</l>
      </lg>
      <lg xml:id="PAS.252" n="252">
	<l>yadā buddhiḥ, tadā naiva pratyakṣatvēna kalpyatē</l>
	<l>sparśanēna tu sambandhē pratyakṣatvēna jāyatē</l>
      </lg>
      <lg xml:id="PAS.253" n="253">
	<l>tasmād yadindriyaṁ yasya grāhakatvēna kalpitam</l>
	<l>tēnaiva sati sambandhē pratyakṣaṁ nānyathā bhavēt</l>
      </lg>
      <lg xml:id="PAS.254" n="254">
	<l>ēvaṁ samānē ’pi vikalpamārgē yatrākṣasambandhaphalānusāraḥ</l>
	<l>pratyakṣatā tasya tathā ca lōkē vināpyadō lakṣaṇataḥ prasiddham</l>
      </lg>
    </div>
    <div type="adhikaraṇa" n="VKG"><!-- 5 !-->
      <head>autpattikasūtra vr̥ttikāragrantha (VKG)</head>
      <lg xml:id="VKG.1" n="1">
	<l>pratyakṣādau niṣiddhē ’pi nanu lōkaprasiddhitaḥ</l>
	<l>dharmādharmau pramāsyētē brāhmaṇādivivēkavat</l>
      </lg>
      <lg xml:id="VKG.2" n="2">
	<l>dhārmikādhārmikatvābhyāṁ pīḍānugrahakāriṇau</l>
	<l>prasiddhau hi, tathā cāha pārāśaryō ’tra vastuni</l>
      </lg>
      <lg xml:id="VKG.3" n="3">
	<l>idaṁ puṇyam idaṁ pāpam ity ētasmin padadvayē</l>
	<l>ācaṇḍālaṁ manuṣyāṇām alpaṁ śāstraprayōjanam</l>
      </lg>
      <lg xml:id="VKG.4" n="4">
	<l>nirmūlāsambhavād atra pramāṇaiḥ saiva mr̥gyatē</l>
	<l>kutaḥ punaḥ pravr̥ttēti, pratyakṣādi tu vāritam</l>
      </lg>
      <lg xml:id="VKG.5" n="5">
	<l>na caitāni parityajya pr̥thag lōkē pramāṇatā</l>
	<l>saṁsāramōcakādēś ca hiṁsā puṇyatvasammatā</l>
      </lg>
      <lg xml:id="VKG.6" n="6">
	<l>na paścāt puṇyam icchanti kē cid ēvaṁ vigānataḥ</l>
	<l>mlēcchāryāṇāṁ prasiddhatvaṁ na dharmasyōpapadyatē</l>
      </lg>
      <lg xml:id="VKG.7" n="7">
	<l>na cāryāṇāṁ viśēṣō ’sti yāvacchāstram anāśritam</l>
	<l>tanmūlārthaprasiddhis tu tatprāmāṇyē sthitē bhavēt</l>
      </lg>
      <lg xml:id="VKG.8" n="8">
	<l>tasmād abhāvaktrasthau dharmādarmau na śknuyāt</l>
	<l>cōdanā cēt samuddhartuṁ grastau tēnaiva paśyatām</l>
      </lg>
      <lg xml:id="VKG.9" n="9">
	<l>upadēśō hi bhavati jñānaṁ tasyēti yōjyatē</l>
	<l>jñāyatē yēna tajjñānam ēkādhikaraṇatvataḥ</l>
      </lg>
      <lg xml:id="VKG.10" n="10">
	<l>autpattikagirā dōṣaḥ kāraṇasya nivāryatē</l>
	<l>abādhō ’nyatirēkēṇa, svatas tēna pramāṇatā</l>
      </lg>
      <lg xml:id="VKG.11" n="11">
	<l>sarvasyānupalabdhē ’rthē prāmāṇyaṁ smr̥tir anyathā</l>
	<l>cōdanā cōpadēśaś ca vidhiś caikārthavācinaḥ</l>
      </lg>
      <lg xml:id="VKG.12" n="12">
	<l>vākyāntarē samarthē ’pi kimarthaṁ vidhir āśritaḥ</l>
	<l>sādhyasādhanasambandhaḥ sarvākhyātēṣu vidyatē</l>
      </lg>
      <lg xml:id="VKG.13" n="13">
	<l>sarvavākyēṣu cākhyātaṁ tēnākāṅkṣānivartanāt</l>
	<l>pravr̥ttisiddhir icchātaḥ, pratiṣēdhāt tu varjanam</l>
      </lg>
      <lg xml:id="VKG.14" n="14">
	<l>vidhāvanāśritē sādhyaḥ puruṣārthō na labhyatē</l>
	<l>śrutasvargādibādhēna dhātvarthaḥ sādhyatāṁ vrajēt</l>
      </lg>
      <lg xml:id="VKG.15" n="15">
	<l>vidhau tu tam atikramya svargādēḥ sādhyatēṣyatē</l>
	<l>tatsādhanasya dharmatvam ēvaṁ sati ca labhyatē</l>
      </lg>
      <lg xml:id="VKG.16" n="16">
	<l>svapratyayāntarāpēkṣā syād anāptanarōktiṣu</l>
	<l>āptōktiṣu narāpēkṣā nōbhayaṁ cōdanāsu naḥ</l>
      </lg>
      <lg xml:id="VKG.17" n="17">
	<l>ādiśabdō makārāntaḥ luki klēśēna saṅgatiḥ </l>
	<l>nañadhyāhriyatē sūtrē, saṅkarāt paricōdanā</l>
      </lg>
      <lg xml:id="VKG.18" n="18">
	<l>pramāṇalakṣaṇājñānād vyabhicārāt parīkṣaṇam</l>
	<l>naitat pratyakṣam ityēvamaparīkṣōpasaṁhr̥tā</l>
      </lg>
      <lg xml:id="VKG.19" n="19">
	<l>tatrānyasyāyathārthatvaṁ pratyakṣē tu yathārthatā</l>
	<l>yadābhāsaṁ hi vijñānaṁ tatsaṁyōgē tad iṣyatē</l>
      </lg>
      <lg xml:id="VKG.20" n="20">
	<l>sampūrṇaṁ lakṣaṇaṁ hy ētat, tatsatōr vyatyayaḥ kr̥taḥ</l>
	<l>śōbhanārthas tu sacchabdaḥ, yad vākhyāhārakalpanā</l>
      </lg>
      <lg xml:id="VKG.21" n="21">
	<l>arthāpattyētarēṣāṁ ca pratyakṣābhāsalakṣaṇam</l>
	<l>bādhakajñānalābhō hi pūrvābādhē na sambhavēt</l>
      </lg>
      <lg xml:id="VKG.22" n="22">
	<l>sa cāstīti, avabōdhatvē sati nānyōnyasaṁśrayam</l>
	<l>na cānāgatabādhē ca pūrvēṇātmā hi labhyatē</l>
      </lg>
      <lg xml:id="VKG.23" n="23">
	<l>nimittadōṣabōdhēna paścād yatrāpy abādhanam</l>
	<l>bhavaty ēva hi tatrāpi narāntaraviparyayaḥ</l>
      </lg>
      <lg xml:id="VKG.24" n="24">
	<l>sarvēṣāṁ sarvadā yatra dhīḥ syāt tatra na bādhanam</l>
	<l>na hi kāraṇaduṣṭatvabuddhis tatra balīyasī</l>
      </lg>
      <lg xml:id="VKG.25" n="25">
	<l>jātyādiṣu yadā jātā buddhiḥ paścād asambhavāt</l>
	<l>nāśyatē yuktibhis tatra vyaktam anyōnyasaṁśrayam</l>
      </lg>
      <lg xml:id="VKG.26" n="26">
	<l>svataḥ prāmāṇyataś cātra nirṇayō ’stitvabōdhanāt</l>
	<l>tadrūpapratyayōtpattēs tadasadvādinām api</l>
      </lg>
    </div>

    <div n="NAV">
      <head>autpattikasūtra nirālambanavāda (NAV)</head>
      <lg xml:id="NAV.1" n="1">
	<l>pramāṇatvāpramāṇatvē puṇyapāpādi tatphalam</l>
	<l>vidhyarthavādamantrārthanāmadhēyādikalpanā</l>
      </lg>
      <lg xml:id="NAV.2" n="2">
	<l>sarvēṣu lakṣaṇēṣv ēvaṁ svapramāṇagaṇaiḥ sthitiḥ</l>
	<l>vacanavyaktibhēdēna pūrvasiddhāntapakṣatā</l>
      </lg>
      <lg xml:id="NAV.3" n="3">
	<l>karmabhyaḥ phalasambandhaḥ pāralaukyaihalaukikē</l>
	<l>sarvam ityādy ayuktaṁ syād arthaśūnyāsu buddhiṣu</l>
      </lg>
      <lg xml:id="NAV.4" n="4">
	<l>tasmād dharmārthibhiḥ pūrvaṁ pramāṇair lōkasammataiḥ</l>
	<l>arthasya sadasadbhāvē yatnaḥ kāryaḥ kriyāṁ prati</l>
      </lg>
      <lg xml:id="NAV.5" n="5">
	<l>yadā saṁvr̥tisatyēna sarvam ētat prakalpyatē</l>
	<l>jñānamātrē ’pi kasmād vō vr̥thāgrahō ’rthakalpanē</l>
      </lg>
      <lg xml:id="NAV.6" n="6">
	<l>saṁvr̥tēr na tu satyatvaṁ satyabhēdaḥ kutō ’nvayam</l>
	<l>satyā cēt saṁvr̥tiḥ kēyaṁ mr̥ṣā cēt satyatā katham</l>
      </lg>
      <lg xml:id="NAV.7" n="7">
	<l>satyatvaṁ na ca sāmānyaṁ mr̥ṣārthaparamārthayōḥ</l>
	<l>virōdhāt, na hi vr̥kṣatvaṁ sāmānyaṁ vr̥kṣasiṁhayōḥ</l>
      </lg>
      <lg xml:id="NAV.8" n="8">
	<l>tulyārthatvē ’pi tēnaiṣāṁ mithyāsaṁvr̥tiśabdayōḥ</l>
	<l>vañcanārtha upanyāsō lālāvaktrāsavādivat</l>
      </lg>
      <lg xml:id="NAV.9" n="9">
	<l>nāstikyaparihārār̥thaṁ saṁvr̥tiḥ kalpanēti ca</l>
	<l>kalpanāpi tv abhinnasya naiva nirvastukē bhavēt</l>
      </lg>
      <lg xml:id="NAV.10" n="10">
	<l>tasmād yan nāsti nāsty ēva, yat tv asti paramārthataḥ</l>
	<l>tat satyam anyanmithyēti, na satyadvayakalpanā</l>
      </lg>
      <lg xml:id="NAV.11" n="11">
	<l>svapnādibhōgavac cāpi yōpabhōgatvakalpanā</l>
	<l>tannivr̥ttyartham ēvēha paramārthē kaś cit pravartatē</l>
      </lg>
      <lg xml:id="NAV.12" n="12">
	<l>na hi svapnasukhādyarthaṁ dharmē kaś cit pravartatē</l>
	<l>yādr̥cchikatvāt svapnasya tūṣṇīmāsyēta paṇḍitaiḥ</l>
      </lg>
      <lg xml:id="NAV.13" n="13">
	<l>paramār̥thaphalāvāptim icchadbhis tēna yatnataḥ</l>
	<l>pratipattir vidhātavyā yuktibhir bāhyavastuṣu</l>
      </lg>
      <lg xml:id="NAV.14" n="14">
	<l>tatrārthaśūnyaṁ vijñānaṁ yōgācārāḥ samāśritāḥ</l>
	<l>tasyāpy abhāvam icchanti yē mādhyamikavādinaḥ</l>
      </lg>
      <lg xml:id="NAV.15" n="15">
	<l>tatra bāhyārthaśūnyatvaṁ tulyaṁ tāvad dvayōr api</l>
	<l>nivr̥ttyāsya tatō jñānē tadvat saṁvr̥tikalpanā</l>
      </lg>
      <lg xml:id="NAV.16" n="16">
	<l>tasmāt sādhāraṇatvēna tanmūlatvēna cāpy ayam</l>
	<l>bāhyārthasadasadbhāvē yatnō bhāṣyakr̥tā kr̥tāḥ</l>
      </lg>
      <lg xml:id="NAV.17" n="17">
	<l>bāhyārthāpahnavē ’dvaitam ēkārthasya parīkṣaṇāt</l>
	<l>pramāṇam āśritaś caikas tatrāstāṁ yaḥ pramēyataḥ</l>
      </lg>
      <lg xml:id="NAV.18" n="18">
	<l>pramāṇasthas tu mūlatvād ihēdānīṁ parīkṣyatē </l>
	<l>prastutaḥ sa dvidhā cātra prathamaṁ tv anumānataḥ</l>
      </lg>
      <lg xml:id="NAV.19" n="19">
	<l>pratyakṣabādhanē cōktē paścāt tacchaktyavēkṣaṇāt</l>
	<l>tatrānumānamāhēdaṁ nanv iti, asya ca saṅgatiḥ</l>
      </lg>
      <lg xml:id="NAV.20" n="20">
	<l>tatsamprayōgajaṁ nāma pratyakṣam iti bhāṣitam</l>
	<l>tatrēndriyārthasambandhabhēdō na paramārthataḥ</l>
      </lg>
      <lg xml:id="NAV.21" n="21">
	<l>kalpitaḥ samprayōgas tu svapnādāv api vidyatē</l>
	<l>tadatadyōgajanyasya vibhāgas tēna durlabhaḥ</l>
      </lg>
      <lg xml:id="NAV.22" n="22">
	<l>mithyātvaṁ yad dvidhaivōktaṁ nāyathēty atra cōcyatē</l>
	<l>sarvasyaiva ca mithyātvē kiṁ viśiṣyābhidhīyatē</l>
      </lg>
      <lg xml:id="NAV.23" n="23">
	<l>stambhādipratyayō mithyā pratyayatvāt tathā hi yaḥ</l>
	<l>pratyayaḥ sa mr̥ṣā dr̥ṣṭaḥ svapnādipratyayō yathā</l>
      </lg>
      <lg xml:id="NAV.24" n="24">
	<l>siddhasādhanabhāvō ’ṁśē dr̥ṣṭāntābhāva ēva ca</l>
	<l>mā bhūtām ēvaśabdaś ca vyārthō ’śēṣaprasādhanē</l>
      </lg>
      <lg xml:id="NAV.25" n="25">
	<l>sarva ēvēti tēnātra jāgradbuddhiparigrahaḥ</l>
	<l>svāṁśābhyupagamāc cāpi bāhyagrāhyanivāraṇam</l>
      </lg>
      <lg xml:id="NAV.26" n="26">
	<l>pratyayasyēti sādhyāṁśavyāptahētunidarśanam</l>
	<l>hētuś cōpanyēnātra jāgratō ’pīti darśataḥ</l>
      </lg>
      <lg xml:id="NAV.27" n="27">
	<l>vipakṣābhāvataś cātra vyatirēkō na kathyatē</l>
	<l>sāmānyasya ca hētutvāt kasmāt pakṣaikadēśatā</l>
      </lg>
      <lg xml:id="NAV.28" n="28">
	<l>jāgrajjñānē viśēṣō ’yaṁ yataḥ supariniścayaḥ</l>
	<l>bāhyālambanasambandhō na prasiddhaḥ paraṁ prati</l>
      </lg>
      <lg xml:id="NAV.29" n="29">
	<l>tasmād yad bhāṣyakārēṇa dattam uttam atra tu</l>
	<l>vikalpasamatā vā syād vaidharmyasamatāpi vā</l>
      </lg>
      <lg xml:id="NAV.30" n="30">
	<l>dr̥ṣṭatvāt pūrvapakṣasya jātyukti kaiś cid āśritā</l>
	<l>pratijñādōṣam ēvāhuḥ kē cit pratyakṣabādhanam</l>
      </lg>
      <lg xml:id="NAV.31" n="31">
	<l>śakṣyāmō yadi vispaṣṭaṁ svāṁśagrāhyanivāraṇam</l>
	<l>tadā tē śuddha ēva syāt pakṣō grāhyanivāraṇaḥ</l>
      </lg>
      <lg xml:id="NAV.32" n="32">
	<l>pratyakṣādēś ca viṣayō bāhya ēvāvatiṣṭhatē</l>
	<l>tanniṣēdhakr̥tas tasya tair bhavēt pakṣabādhanam</l>
      </lg>
      <lg xml:id="NAV.33" n="33">
	<l>suniścayēna caitēṣāṁ bādhakapratyayād r̥tē</l>
	<l>pramāṇābhāsatā nāstīty ētasmāt katyatē balam</l>
      </lg>
      <lg xml:id="NAV.34" n="34">
	<l>duṣṭajñānagr̥hītāpratiṣēdhō hi yujyatē</l>
	<l>gr̥hītamātrabādhē tu svapakṣō ’pi na sidhyati</l>
      </lg>
      <lg xml:id="NAV.35" n="35">
	<l>agrāhyatvāc ca bhēdēna viśēṣaṇaviśēṣyayōḥ</l>
	<l>aprasiddhōbhayatvaṁ vā vācyam anyatarasya vā</l>
      </lg>
      <lg xml:id="NAV.36" n="36">
	<l>vaktr̥śrōtrōś ca yajjñānaṁ viśēṣaṇviśēṣyayōḥ</l>
	<l>tannirālambanatvēna svavāgbādhō dvyōr api</l>
      </lg>
      <lg xml:id="NAV.37" n="37">
	<l>sambhavō na ca bhēdasya viśēṣaṇaviśēṣyayōḥ</l>
	<l>tasmān nirūpaṇaṁ nāsti pratijñārthasya śōbhanam</l>
      </lg>
      <lg xml:id="NAV.38" n="38">
	<l>nirālambanatā nāma na kiñ cid vastu gamyatē</l>
	<l>tēna yadvyatirēkādau praśnō naivōpapadyatē</l>
      </lg>
      <lg xml:id="NAV.39" n="39">
	<l>yady avastu kathaṁ tv asmāṁs tvaṁ bōdhayitum icchasi</l>
	<l>budhyasē vā svabuddhyā tvam, kalpitā tv atha sādhyatē</l>
      </lg>
      <lg xml:id="NAV.40" n="40">
	<l>asataḥ kalpanā kīdr̥k, k.lptau vastu prasajyatē</l>
	<l>katham iṣṭam abhāvē cēd, vastu sō ’pīti vakṣyatē</l>
      </lg>
      <lg xml:id="NAV.41" n="41">
	<l>tathā pratyaya ity ēṣa karma bhāvādi vā bhavēt</l>
	<l>bhāvādiṣu virōdhaḥ syāt karma cēt siddhasādhanam</l>
      </lg>
      <lg xml:id="NAV.42" n="42">
	<l>pratyāyyasya hi rūpādēr nirālambanatēṣyatē</l>
	<l>avijñānātmakatvēna kiñ cin nālambatē hy asau</l>
      </lg>
      <lg xml:id="NAV.43" n="43">
	<l>kartr̥tvē karaṇatvē vā pakṣatvaṁ śabdayōr api</l>
	<l>tannirālambanatvēna pakṣābhāvaḥ prasajyatē</l>
      </lg>
      <lg xml:id="NAV.44" n="44">
	<l>pratyāyyēna ca bhinnēna vinā kartrādyasambhavaḥ</l>
	<l>pratyayē tannimittē vā bādhaḥ svavacanēna tē</l>
      </lg>
      <lg xml:id="NAV.45" n="45">
	<l>athāpi rūḍhirūpēṇa pratyayaḥ syāt tathāpi tu</l>
	<l>grāhakaṁ vastu siddhaṁ naḥ pratyayō ’nyasya vastunaḥ</l>
      </lg>
      <lg xml:id="NAV.46" n="46">
	<l>tam abhyupētya pakṣaś cēd abhyupētaṁ virudhyatē</l>
	<l>viśēṣyasyāprasiddhaś ca tava, asmākam atādr̥śē</l>
      </lg>
      <lg xml:id="NAV.47" n="47">
	<l>ātmadharmasvatantratvakalpanē ’pi tathā bhavēt </l>
	<l>na ca pratyayamātratvaṁ kiñ cid asty anirūpaṇāt</l>
      </lg>
      <lg xml:id="NAV.48" n="48">
	<l>śabdārthamātrarūpēṇa yathānyēṣāṁ nirūpaṇam</l>
	<l>tathā ca bhavatō na syād vācyabhēdamanicchataḥ</l>
      </lg>
      <lg xml:id="NAV.49" n="49">
	<l>nirālambanatā cāpi sarvathā yadi sādhyatē</l>
	<l>viśēṣaṇāprasiddhiś ca dr̥ṣṭāntaś ca na vidyatē</l>
      </lg>
      <lg xml:id="NAV.50" n="50">
	<l>kēna cic cēt prakārēṇa nirālambanatōcyatē</l>
	<l>rasajñānasya rūpādiśūnyatvāt siddhasādhanam</l>
      </lg>
      <lg xml:id="NAV.51" n="51">
	<l>atha buddhir yadākārā tadālambanavāraṇam</l>
	<l>svākārasyābhyupētatvāt tadabhāvō virudhyatē</l>
      </lg>
      <lg xml:id="NAV.52" n="52">
	<l>bāhyānālambanatvē ’pi bāhya ity agrahō yadi</l>
	<l>stambhādau naiva tadbuddhir ityēvaṁ siddhasādhanam</l>
      </lg>
      <lg xml:id="NAV.53" n="53">
	<l>atha stambhādirūpēṇa nirālambanatōcyatē</l>
	<l>saṁvēdanasya dr̥ṣṭatvāt tadvirōdhaḥ prasajyatē</l>
      </lg>
      <lg xml:id="NAV.54" n="54">
	<l>dvicandrādiṣu tulyaś cēt, nēndriyāprāptitō hi naḥ</l>
	<l>tatrānālambanōktiḥ syān nārthasaṁvittyabhāvataḥ</l>
      </lg>
      <lg xml:id="NAV.55" n="55">
	<l>sarvatrārthēndriyāṇāṁ naḥ saṁyōgasadasattayā</l>
	<l>saṁvittau vidyamānāyāṁ sadasadgrāhikā sthitiḥ</l>
      </lg>
      <lg xml:id="NAV.56" n="56">
	<l>bhavatas tv indriyādīnām abhāvād grahaṇād r̥tē</l>
	<l>nālambanasya hētuḥ syān niṣēdhō ’tō na yujyatē</l>
      </lg>
      <lg xml:id="NAV.57" n="57">
	<l>bahirbhāvāprasiddhatvāt tēnānālambanā matiḥ</l>
	<l>kathañ cit sādhyatē naiṣa pakṣō hi jñāyatē tadā</l>
      </lg>
      <lg xml:id="NAV.58" n="58">
	<l>yathānyabōdhanāśaktēr nāprasiddhē viśēṣaṇē</l>
	<l>pakṣasiddhis tathaiva syād viśēṣaṇaviśēṣaṇē</l>
      </lg>
      <lg xml:id="NAV.59" n="59">
	<l>nāprasiddhē padārthē hi vākyārthaḥ sampratīyatē</l>
	<l>tatpūrvakatvāt pakṣaś ca vākyārthaḥ sthāpayiṣyatē</l>
      </lg>
      <lg xml:id="NAV.60" n="60">
	<l>paryudāsē niṣēdhē vā vyatiriktasya vastunaḥ</l>
	<l>pramēyatvādyabhēdēna jagataḥ siddhasādhanam</l>
      </lg>
      <lg xml:id="NAV.61" n="61">
	<l>yadi cātyantabhēdēna nirālambanatōcyatē</l>
	<l>kathañ cic cēd virudhyēta prākpakṣaḥ kalpitēna</l>
      </lg>
      <lg xml:id="NAV.62" n="62">
	<l>vastvādyākārataś cāpi dhīr nirālambanēṣyatē</l>
	<l>grāhakāc cēd abhinnatvaṁ śaktibhēdō virudhyatē</l>
      </lg>
      <lg xml:id="NAV.63" n="63">
	<l>nirālambanabuddhēś ca yady utpattiḥ prasādhyatē</l>
	<l>dr̥ṣṭatvāt sēṣyatē ’smābhir bāhyagrāhyavivarjitā</l>
      </lg>
      <lg xml:id="NAV.64" n="64">
	<l>samyaktvaṁ punar ētasyās tvaṁ nēcchasi kathañ cana</l>
	<l>ātmāṁśē ’vasitā hy ēṣā mr̥gatr̥ṣṇādibuddhivat</l>
      </lg>
      <lg xml:id="NAV.65" n="65">
	<l>caitrādipratyayānāṁ ca nirālambanatā yadi</l>
	<l>dharmabhūtā na gr̥hyēta sādhanōtthitayā dhiyā</l>
      </lg>
      <lg xml:id="NAV.66" n="66">
	<l>tatō viṣayanānātvāt pratiyōgyanirākr̥tā</l>
	<l>rūpāt sālambanaprāptiḥ satī kēna nivāryatē</l>
      </lg>
      <lg xml:id="NAV.67" n="67">
	<l>yadi pratyayaśabdō ’pi pratyayatvēna gr̥hyatē</l>
	<l>saṁvittyālambanatvaṁ ca vāryatē, siddhasādhanam</l>
      </lg>
      <lg xml:id="NAV.68" n="68">
	<l>buddhyutpādanaśaktiś cēd vāryā sādhayaṁ na sidhyati</l>
	<l>sādhanasya prayōgō ’tra bōdhakatvād vinā na tē</l>
      </lg>
      <lg xml:id="NAV.69" n="69">
	<l>na cābhidhāstyasambandhād r̥tē bhēdāc ca nāsty asau</l>
	<l>na cāsau tadgataṁ bhēdaṁ bōdhayantya dhiyā vinā</l>
      </lg>
      <lg xml:id="NAV.70" n="70">
	<l>prāśnikair agr̥hītē ca vākyasyāvayavē pr̥thak</l>
	<l>pakṣē hētau ca dr̥ṣṭāntē vādini prativādini</l>
      </lg>
      <lg xml:id="NAV.71" n="71">
	<l>sādhanasyāprayōgaḥ syād abhyupētyōcyatē yadi</l>
	<l>pūrvābhyupagamēnaiva pratijñā bādhyatē tataḥ</l>
      </lg>
      <lg xml:id="NAV.72" n="72">
	<l>dharmādharmādibhēdē ca nāsiddhē paramārthataḥ</l>
	<l>śiṣyātmanōś ca dharmādēr upadēśō ’vakalpatē</l>
      </lg>
      <lg xml:id="NAV.73" n="73">
	<l>tadanuṣṭhānatō buddhēr iṣṭō bhēdaḥ, sphuṭaṁ ca taiḥ</l>
	<l>sūtrāntarē ’bhyupētatvād bhavēd āgamabādhanam</l>
      </lg>
      <lg xml:id="NAV.74" n="74">
	<l>sarvalōkaprasiddhyā ca pakṣabādhō ’tra tē dhruvam</l>
	<l>kr̥tsnasādhanabuddhiś ca yadi mithyēṣyatē tataḥ</l>
      </lg>
      <lg xml:id="NAV.75" n="75">
	<l>sarvābhāvō yathēṣṭaṁ vā nyūnatā vābhidhīyatē</l>
	<l>tēṣāṁ sālambanatvē vā tair anaikāntikō bhavēt</l>
      </lg>
      <lg xml:id="NAV.76" n="76">
	<l>tadanyasya pratijñā cēt, tadanyapratyayō mr̥ṣā </l>
	<l>tanmithyātvaprasaṅgē ca sarvaṁ pūrva na sidhyati</l>
      </lg>
      <lg xml:id="NAV.77" n="77">
	<l>stambhādisādhanajñānabhēdō na hi tathā bhavēt</l>
	<l>yāvad yāvat pratijñēyaṁ tadaṅgasya pratīyatē</l>
      </lg>
      <lg xml:id="NAV.78" n="78">
	<l>tāvat tāvat parēṣāṁ syān mithyātvād anyabādhanam</l>
	<l>viruddhāvyabhicāritvaṁ bādhō vāpy anumānataḥ</l>
      </lg>
      <lg xml:id="NAV.79" n="79">
	<l>itthaṁ sarvēṣu pakṣēṣu vaktavyaṁ pratisādhanam</l>
	<l>bāhyārthālambanā buddhir iti samyak ca dhīr iyam</l>
      </lg>
      <lg xml:id="NAV.80" n="80">
	<l>bādhakāpētabuddhitvād yathā svapnādibādhadhīḥ</l>
	<l>sāpi mithyēti cēd brūyāt, svapnādīnām abādhanāt</l>
      </lg>
      <lg xml:id="NAV.81" n="81">
	<l>tasmāt sādharmyadr̥ṣṭāntō bhavataḥ sādhanē na hi</l>
	<l>vijñānāstitvabhinnatvakṣaṇikatvādidhīs tathā</l>
      </lg>
      <lg xml:id="NAV.82" n="82">
	<l>samyak cēd abhyupēyēta tadānaikāntikō bhavēt</l>
	<l>tanmithyābhyupapattau ca pakṣabādhaḥ prasajyatē</l>
      </lg>
      <lg xml:id="NAV.83" n="83">
	<l>tathā ca baddham uktādivyavasthā na prakalpatē</l>
	<l>tataś ca mōkṣayatnasya vaiphalyaṁ vaḥ prasajyatē</l>
      </lg>
      <lg xml:id="NAV.84" n="84">
	<l>vikalpōtpadyamānā ca jñānāstitvādidhīr yadi</l>
	<l>mr̥ṣēṣṭā na ca dr̥ṣṭātra pramāṇāntaratō gatiḥ</l>
      </lg>
      <lg xml:id="NAV.85" n="85">
	<l>pramāṇābhāvatas tēna jñānāstitvādi durlabham</l>
	<l>sarvaṁ cāpy asmadādīnāṁ mithyā jñānaṁ vikalpanāt</l>
      </lg>
      <lg xml:id="NAV.86" n="86">
	<l>sānnidhyaviprakr̥ṣṭatvē sattvāsattvē ca durlabhē</l>
	<l>mithyājñānāviśēṣē ’pi sāṁkhyādiparivarjanāt</l>
      </lg>
      <lg xml:id="NAV.87" n="87">
	<l>bauddhadarśana ēkasmin pakṣapātō na yujyatē</l>
	<l>mr̥ṣātvaṁ yadi buddhēḥ syād bādhaḥ kiṁ nōpalabhyatē</l>
      </lg>
      <lg xml:id="NAV.88" n="88">
	<l>bādhād vināpi tac cēt syād vyavasthā na prakalpatē</l>
	<l>pratiyōgini dr̥ṣṭē ca jāgrajjñānē mr̥ṣā bhavēt</l>
      </lg>
      <lg xml:id="NAV.89" n="89">
	<l>svapnādibuddhir asmākaṁ tava bhēdō ’pi kiṅkr̥taḥ</l>
	<l>na cānyat pratiyōgyasti jāgrajjñānasya śōbhanam</l>
      </lg>
      <lg xml:id="NAV.90" n="90">
	<l>yaddarśanēna mithyātvaṁ stambhādipratyayō vrajēt</l>
	<l>svapnādipratiyōgitvaṁ sarvalōkaprasiddhitaḥ</l>
      </lg>
      <lg xml:id="NAV.91" n="91">
	<l>tadīyadharmavaidharmyād bādhakapratyayō yathā</l>
	<l>yōgināṁ jāyatē buddhir bādhikā pratiyōginī</l>
      </lg>
      <lg xml:id="NAV.92" n="92">
	<l>jāgratstambhādibuddhīnāṁ tataḥ svapnāditulyatā</l>
	<l>prāptānāṁ tām avasthāṁ ca sarvaprāṇabhr̥tām api</l>
      </lg>
      <lg xml:id="NAV.93" n="93">
	<l>bādhō ’yaṁ bhavitā tēna siddhā sapratiyōgitā</l>
	<l>iha janmani kēṣāñ cin na tāvad upalabhyatē</l>
      </lg>
      <lg xml:id="NAV.94" n="94">
	<l>yōgyavasthāgatānāṁ tu na vidmaḥ kiṁ bhaviṣyati</l>
	<l>yōgināṁ cāsmādīyānāṁ tvaduktapratiyōginī</l>
      </lg>
      <lg xml:id="NAV.95" n="95">
	<l>tvaduktiviparītā vā bādhabuddhir bhaviṣyati</l>
	<l>īdr̥ktvē yōgibuddhīnāṁ dr̥ṣṭāntō na tavāsti ca</l>
      </lg>
      <lg xml:id="NAV.96" n="96">
	<l>dr̥ṣṭāntas tv asmādīnāṁ yō gr̥hītaḥ sa vidyatē</l>
	<l>atha stambhādibuddhīnāṁ vadēt sapratiyōgitām</l>
      </lg>
      <lg xml:id="NAV.97" n="97">
	<l>bādhyatvaṁ cāpi buddhitvān mr̥gatr̥ṣṇādibuddhivat</l>
	<l>iṣṭaṁ sapratiyōgitvaṁ mr̥gatr̥ṣṇādibuddhibhiḥ</l>
      </lg>
      <lg xml:id="NAV.98" n="98">
	<l>tadātmanā ca bādhyatvaṁ grāhyāntaratayāpi ca</l>
	<l>bādhakaiś cāpy anēkāntaḥ, tadanyatvē ca pūrvavat</l>
      </lg>
      <lg xml:id="NAV.99" n="99">
	<l>mithyādhīpratiyōgitvaṁ svapnādāv iva tē bhavēt</l>
	<l>rāgādikṣayayōgitvanimittādhigatis tathā</l>
      </lg>
      <lg xml:id="NAV.100" n="100">
	<l>yāvān viśēṣa iṣṭaś cēt sarvābhāvād viruddhatā</l>
	<l>mahājanasya vā bādhādivānīmbādhabuddhivat</l>
      </lg>
      <lg xml:id="NAV.101" n="101">
	<l>vācyō ’numānabādhō vā yadi vā pratisādhanam</l>
	<l>pūrvasādhanadōṣāś ca sandhēyāḥ, tasya cādhunā</l>
      </lg>
      <lg xml:id="NAV.102" n="102">
	<l>sādhyābhēdād avācyatvād hētōr nōbhayasiddhatā</l>
	<l>pratyayatvaṁ ca, sāmānyaṁ bhinnābhinnaṁ na vidyatē</l>
      </lg>
      <lg xml:id="NAV.103" n="103">
	<l>bhavatō ’tyantabhinnaṁ ca matpakṣē ’pi kathañ cana</l>
	<l>sārūpyānyanivr̥ttī ca nētyētat sādhayiṣyatē</l>
      </lg>
      <lg xml:id="NAV.104" n="104">
	<l>tasmād dhētur na sāmānyam asti siddhaṁ dvayōr api</l>
	<l>viśēṣayōś ca hētutvaṁ pakṣatattulyasaṁsthayōḥ</l>
      </lg>
      <lg xml:id="NAV.105" n="105">
	<l>na syād anvayahīnatvād ataddharmatayāpi ca </l>
	<l>na cārthahīnā tadbuddhir hētutvēna bhaviṣyati</l>
      </lg>
      <lg xml:id="NAV.106" n="106">
	<l>āśrayāsiddhitā cōktā viśēṣyasyāprasiddhitaḥ</l>
	<l>tathā hētōr viruddhatvaṁ dr̥ṣṭāntē sādhyahīnatā</l>
      </lg>
      <lg xml:id="NAV.107" n="107">
	<l>viśēṣaṇāprasiddhatvavikalpēnaiva bōdhitē</l>
	<l>svapnādipratyayē bāhyaṁ sarvathā na hi nēṣyatē</l>
      </lg>
      <lg xml:id="NAV.108" n="108">
	<l>sarvatrālambanaṁ bāhyaṁ dēśakālānyathātmakam</l>
	<l>janmany ēkatra bhinnē vā tathā kālāntarē ’pi vā</l>
      </lg>
      <lg xml:id="NAV.109" n="109">
	<l>taddēśō vānyadēśō vā svapnajñānasya gōcaraḥ</l>
	<l>alātacakrē ’lātaṁ syāc chīghrabhramaṇasaṁskr̥tam</l>
      </lg>
      <lg xml:id="NAV.110" n="110">
	<l>gandharvanagarē ’bhrāṇi pūrvadr̥ṣṭaṁ gr̥hādi ca</l>
	<l>pūrvānubhūtatōyaṁ ca raśmitaptōṣaraṁ tathā</l>
      </lg>
      <lg xml:id="NAV.111" n="111">
	<l>mr̥gatōyasya vijñānē kāraṇatvēna kalpyatē</l>
	<l>dravyāntarē viṣāṇaṁ ca śaśasyātmā ca kāraṇam</l>
      </lg>
      <lg xml:id="NAV.112" n="112">
	<l>śaśaśr̥ṅgadhiyaḥ mauṇḍyaṁ niṣēdhē śirasō ’sya ca</l>
	<l>vastvantarair asaṁsr̥ṣṭaḥ padārthaḥ śūnyatādhiyaḥ</l>
      </lg>
      <lg xml:id="NAV.113" n="113">
	<l>kāraṇatvaṁ padārthānām asadvākyārthakalpanē</l>
	<l>atyantānanubhūtō ’pi baddhyā yō ’rthaḥ prakalpyatē</l>
      </lg>
      <lg xml:id="NAV.114" n="114">
	<l>tasyōtpattau kathañ cit syuḥ pr̥thivyādīni kāraṇam</l>
	<l>ēṣa pratyakṣadharmaś ca vartamānārthataiva yā</l>
      </lg>
      <lg xml:id="NAV.115" n="115">
	<l>sannikr̥ṣṭārthavr̥ttiś ca na tu jñānāntarēṣv iyam</l>
	<l>katham utpādayēj jñānaṁ tatrāsaṁścēt, kutō nviyam</l>
      </lg>
      <lg xml:id="NAV.116" n="116">
	<l>arthasyāvidyamānasya vijñānōtpattyaśaktatā</l>
	<l>bāhyālambanatāyāṁ nau vivādō ’rthasya saṁnidhiḥ</l>
      </lg>
      <lg xml:id="NAV.117" n="117">
	<l>yadi nāsti, kim ēvaṁ syād asmatpakṣanivartanam</l>
	<l>tasmād yadanyathāsantam anyathā pratipadyatē</l>
      </lg>
      <lg xml:id="NAV.118" n="118">
	<l>tannirālambanaṁ jñānam, abhāvālambanaṁ ca tat</l>
	<l>bhāvāntaram abhāvō ’nyō na kaś cid anirūpaṇāt</l>
      </lg>
      <lg xml:id="NAV.119" n="119">
	<l>bhavatā dvayamatyētad durnirūpaṁ sahētukam</l>
	<l>pratijñādōṣavac cāpi yōjyā hētōr viruddhatā</l>
      </lg>
      <lg xml:id="NAV.120" n="120">
	<l>samastavyastadharmādisvarūpādiviparyayāt</l>
	<l>dr̥ṣṭāntadōṣāḥ sarvē ca yōjyāḥ, na hy ēkavastuni</l>
      </lg>
      <lg xml:id="NAV.121" n="121">
	<l>tava sādhyāṁśahētvaṁśavyāptadharmādisambhavaḥ</l>
	<l>kē cid vaidharmyadr̥ṣṭāntō nāstīty apy anuyuñjatē</l>
      </lg>
      <lg xml:id="NAV.122" n="122">
	<l>tadabhāvād avr̥ttēś ca nāsty atrāvasaras tava</l>
	<l>vidhirūpapratijñāyām ētad vaktuṁ hi śakyatē</l>
      </lg>
      <lg xml:id="NAV.123" n="123">
	<l>tatrāvastuvipakṣē ’pi prayōgasya hi sambhavaḥ</l>
	<l>yasminn anityatā nāsti kāryatāpi na vidyatē</l>
      </lg>
      <lg xml:id="NAV.124" n="124">
	<l>tasmin, yathā khapuṣpādāv iti śakyaṁ hi bhāṣitum</l>
	<l>atra tv avastusādhyatvaṁ vastunaś ca vipakṣatā</l>
      </lg>
      <lg xml:id="NAV.125" n="125">
	<l>tēna syād vyatirēkō ’sya vācyaḥ yaś cāpi darśayēt</l>
	<l>pratiṣēdhadvayāt tēna vidhir ēva pradarśitaḥ</l>
      </lg>
      <lg xml:id="NAV.126" n="126">
	<l>na ca śakyō vidhir vaktuṁ vastuny asati kēna cit</l>
	<l>ēvaṁ sthitē ca sarvajñaniṣēdhādāv iyaṁ gatiḥ</l>
      </lg>
      <lg xml:id="NAV.127" n="127">
	<l>pratyakṣādēr asāmarthyaṁ tadīyasyāsmadādivat</l>
	<l>vaidharmyāsambhavē ’py ētadanyē tv āhur adūṣaṇam</l>
      </lg>
      <lg xml:id="NAV.128" n="128">
	<l>vinaiva tatprayōgēṇa hētur aikāntikō yataḥ</l>
	<l>sarvathā sadupāyānāṁ vādamārgaḥ pravartatē</l>
      </lg>
      <lg xml:id="NAV.129" n="129">
	<l>adhikārō ’nupāyatvān na vādē śūnyavādinaḥ</l>
	<l>nanu sarvaṁ bhavatsiddhaṁ mayēdaṁ sādhanaṁ kr̥tam</l>
      </lg>
      <lg xml:id="NAV.130" n="130">
	<l>kimarthaṁ tadasiddhyā tvaṁ vikalpyātrātthadūṣaṇam</l>
	<l>vipralipsur ivāhaivaṁ kimarthaṁ nyāyavid bhavān</l>
      </lg>
      <lg xml:id="NAV.131" n="131">
	<l>nāśrauṣīḥ sādhanatvaṁ kiṁ prasiddhasya dvayōr api</l>
	<l>yō ’pi tāvat parāsiddhaḥ svayaṁ siddhō ’bhidhīyatē</l>
      </lg>
      <lg xml:id="NAV.132" n="132">
	<l>bhavēt tatra pratīkāraḥ svatō ’siddhē tu kā kriyā</l>
	<l>taṁ sādhayan virundhyād dhi pūrvābhyupagataṁ naraḥ</l>
      </lg>
      <lg xml:id="NAV.133" n="133">
	<l>asādhitē tu sādhyō ’rthō na tēna pratipadyatē</l>
	<l>parāsiddhō na paryāptaḥ parēṣāṁ pratipattayē</l>
      </lg>
      <lg xml:id="NAV.134" n="134">
	<l>tēnāsādhanatā yuktā, svatō ’siddhē tu kiṅkr̥tā </l>
	<l>dvayōḥ siddhasya hētutvaṁ nādr̥ṣṭāyōpadiśyatē</l>
      </lg>
      <lg xml:id="NAV.135" n="135">
	<l>pratyēṣyanti svasiddhēna sādhanēna svayaṁ yataḥ</l>
	<l>vadēt katham asiddhaṁ cēt, ityanēnāpi kiṁ tava</l>
      </lg>
      <lg xml:id="NAV.136" n="136">
	<l>gr̥hītam agr̥hītaṁ vā sādhyaṁ vā sādhanāpi vā</l>
	<l>mayōcyatē cēt tv asiddhaṁ kiṁ tvaṁ na pratipadyasē</l>
      </lg>
      <lg xml:id="NAV.137" n="137">
	<l>yatra syāt puruṣādhīnā buddhis tatrēdam ucyatē</l>
	<l>kutō ’sya pūrvavijñānam ityatrētanna yujyatē</l>
      </lg>
      <lg xml:id="NAV.138" n="138">
	<l>yadi caivaṁ bhavēd atra pratijñāmātra ēva hi</l>
	<l>maddōṣājñānamātrēṇa pratipattir bhavēt tava</l>
      </lg>
      <lg xml:id="NAV.139" n="139">
	<l>yatas tu sādhanāpēkṣā tēnāsyaiva pramāṇatā</l>
	<l>tatsmr̥tyutpattimātrē tu vākyavyāpāra iṣyatē</l>
      </lg>
      <lg xml:id="NAV.140" n="140">
	<l>tasmād yathaiva sādhyāṁśavyāptahētunidarśanāt</l>
	<l>sādhyaṁ gr̥hṇan na vaktāram apēkṣēta tathā bhavān</l>
      </lg>
      <lg xml:id="NAV.141" n="141">
	<l>yac cāpi bhavatō jñānaṁ pratyakādiḥ kim atra tē</l>
	<l>matprasiddhāsti yuktir vā sādhyaṁ vātra yathēcchasi</l>
      </lg>
      <lg xml:id="NAV.142" n="142">
	<l>tasmān na viduṣām ētaduttaṁ yujyatē yataḥ</l>
	<l>tava hētur asiddhō ’yaṁ mama tēna na sādhanam</l>
      </lg>
      <lg xml:id="NAV.143" n="143">
	<l>satyaṁ yadi mamaivātra pratipattiḥ phalaṁ bhavēt</l>
	<l>tadā tvadaprasiddhē ’pi hētau māṁ prati hētutā</l>
      </lg>
      <lg xml:id="NAV.144" n="144">
	<l>yadā tu jñānamātratvapratipattau bhavān mayā</l>
	<l>pr̥ṣṭaḥ kō hētur atrēti tadaivaṁ nōpapadyatē</l>
      </lg>
      <lg xml:id="NAV.145" n="145">
	<l>svayaṁ na hy agr̥hītēna matprasiddhēna vā bhavān</l>
	<l>hētunā sādhyam ētat tu pratipannaḥ kathañ cana</l>
      </lg>
      <lg xml:id="NAV.146" n="146">
	<l>na ca vyāpriyatē ’nyatra vacanaṁ prāśnikān prati</l>
	<l>svaniścayāya yō hētus tasyaiva pratipādanāt</l>
      </lg>
      <lg xml:id="NAV.147" n="147">
	<l>matprasiddhatvam ētasya kutaś cāvagataṁ tvayā</l>
	<l>kathaṁ cētthaṁ vivakṣā tē svayam artham ajānataḥ</l>
      </lg>
      <lg xml:id="NAV.148" n="148">
	<l>mayi jijñāsamānē ’pi buddhipūrvābhidhāyinaḥ</l>
	<l>iti jñātvā ca vō vr̥ddhair bhāṣitōbhayasiddhatā</l>
      </lg>
      <lg xml:id="NAV.149" n="149">
	<l>tēna yadvanmamaitēna tvamadhitsasi hētunā</l>
	<l>sādhyajñānam, tathaivāham ajñānaṁ tava dūṣaṇaiḥ</l>
      </lg>
      <lg xml:id="NAV.150" n="150">
	<l>yathaiva ca bhavānīdr̥k sādhyam uktvāsya sādhanam</l>
	<l>sādhyānurūpam ajñātvā vihataḥ pratipādanāt</l>
      </lg>
      <lg xml:id="NAV.151" n="151">
	<l>tathaiva pratipādyō ’pi tādr̥ksādhyabubhutsayā</l>
	<l>manvānaḥ sādhanaṁ duṣṭaṁ tataḥ sādhyaṁ na budhyatē</l>
      </lg>
      <lg xml:id="NAV.152" n="152">
	<l>saṁvittyā sādhanaṁ matvā tatsadbhāvē dr̥ḍhē sthitē</l>
	<l>sādhyasyāsambhavād ēva tvaduktaṁ nāvabudhyatē</l>
      </lg>
      <lg xml:id="NAV.153" n="153">
	<l>tēnāśēyaṁ na kartavyā mōhād api mayēritē</l>
	<l>sādhanē sādhanaṁ jñātvā para ēvāvabhōtsyatē</l>
      </lg>
      <lg xml:id="NAV.154" n="154">
	<l>vispṣṭaś cākṣapādōktō virōdhō hētusādhyayōḥ</l>
	<l>yamadr̥ṣṭvā parair uktam adūṣaṇam idaṁ kila</l>
      </lg>
      <lg xml:id="NAV.155" n="155">
	<l>nanu lōkaprasiddhēna pūrvam ētēna hētunā</l>
	<l>sādhyasiddhir mamāpy āsīt paramārthō ’sya nāstitā</l>
      </lg>
      <lg xml:id="NAV.156" n="156">
	<l>yō ’dhunā paramārthēna nāstītyēvaṁ prakāśatē</l>
	<l>kathaṁ pūrvam asāv āsīd asaṁścēt sādhanaṁ katham</l>
      </lg>
      <lg xml:id="NAV.157" n="157">
	<l>sādhanaṁ cēd avaśyaṁ ca paramārthāstitā bhavēt</l>
	<l>siddhir nāparamārthēna paramārthasya yujyatē</l>
      </lg>
      <lg xml:id="NAV.158" n="158">
	<l>na dr̥ṣṭā śaśaśr̥ṅgādēḥ samyagjñānādihētutā</l>
	<l>bāṣpādināpy adhūmēna mithyā vahnyādibōdhanam</l>
      </lg>
      <lg xml:id="NAV.159" n="159">
	<l>tasmād asatyahētōr yā paramārthē matis tava</l>
	<l>sāpy asatyā na satyaṁ hi satyābhāsēna gamyatē</l>
      </lg>
      <lg xml:id="NAV.160" n="160">
	<l>yē ’pi rēkhādayō dr̥ṣṭā varṇānāṁ pratipādakāḥ</l>
	<l>na tē svēnāpi rūpēṇa paramārthatvavarjitāḥ</l>
      </lg>
      <lg xml:id="NAV.161" n="161">
	<l>varṇātmanā na satyāś cēt, sarvabhāvēṣv ayaṁ vidhiḥ</l>
	<l>padārthāntararūpēṇa na satyaṁ kiñ cid iṣyatē</l>
      </lg>
      <lg xml:id="NAV.162" n="162">
	<l>svarūpē vidyamānē tu yad apy ēvaṁ prakāśatē</l>
	<l>svarūpābhāvak.lptau tu na satyaṁ nāpy asatyatā</l>
      </lg>
      <lg xml:id="NAV.163" n="163">
	<l>hētvādīnāṁ tu bhavataḥ svarūpēṇāpy asatyatā </l>
	<l>tēna bāṣpādivat tēṣām upāyatvam, na lēkhyavat</l>
      </lg>
      <lg xml:id="NAV.164" n="164">
	<l>upāyānāṁ svarūpaṁ hi saṁvr̥ttyātmakam ēva naḥ</l>
	<l>tathā ca satyatēṣṭaiva svarūpāsatyatā katham</l>
      </lg>
      <lg xml:id="NAV.165" n="165">
	<l>saṁvr̥tyā yat svarūpaṁ hi tadvāṅmātranibandhanam</l>
	<l>hētutvaṁ paramārthasya pratipattuṁ na śaknuyāt</l>
      </lg>
      <lg xml:id="NAV.166" n="166">
	<l>paramāthāc ca lōkasya na bhēdē hētur asti tē</l>
	<l>laukikōpāyagamyasya kēna syāt paramārthatā</l>
      </lg>
      <lg xml:id="NAV.167" n="167">
	<l>nanv asty api bāhyē ’rthē buddhyārūḍhē na sidhyati</l>
	<l>vāsanāśabdabhēdōtthavikalpapravibhāgataḥ</l>
      </lg>
      <lg xml:id="NAV.168" n="168">
	<l>nyāyavidbhir idaṁ cōktaṁ dharmādau buddhim āśritē</l>
	<l>vyavahārō ’numānādēḥ kalpyatē na bahiḥsthitē</l>
      </lg>
      <lg xml:id="NAV.169" n="169">
	<l>astīdaṁ vacanaṁ tēṣām idaṁ tatra parīkṣyatām</l>
	<l>bhēdō ’sataḥ kathaṁ hi syād buddhiśabdayōḥ</l>
      </lg>
      <lg xml:id="NAV.170" n="170">
	<l>nirvastukē kathañ cin nu prasavō buddhiśabdayōḥ</l>
	<l>śabdabhēdō ’pi bhavatas tadabhāvān na sidhyati</l>
      </lg>
      <lg xml:id="NAV.171" n="171">
	<l>yadi vā vidyamānō ’pi bhēdō buddhiprakalpitaḥ</l>
	<l>sādhyasādhanadharmādēr vyavahārāya kalpyatē</l>
      </lg>
      <lg xml:id="NAV.172" n="172">
	<l>tatō bhavatprayuktē ’smin sādhanē yāvad ucyatē</l>
	<l>sarvatrōtpadyatē buddhir iti dūṣaṇatā bhavēt</l>
      </lg>
      <lg xml:id="NAV.173" n="173">
	<l>yaś ca mantras tv ayōktō ’yaṁ dharmyādau buddhim āśritē</l>
	<l>na bāhyāpēkṣayā sa syād asiddhyādau mayēritē</l>
      </lg>
      <lg xml:id="NAV.174" n="174">
	<l>buddhiprak.lptisidhiś ca bhavatāṁ vyavahāriṇam</l>
	<l>maduktaṁ dūṣaṇaṁ siddhaṁ tvaduktaṁ tu na sādhanam</l>
      </lg>
      <lg xml:id="NAV.175" n="175">
	<l>bāhyārthavyavahāritvāj jñānōtpādē sthitē ’pi naḥ</l>
	<l>kathañ cin na hi kalpyēta vyavahārō ’rthavarjitaḥ</l>
      </lg>
      <lg xml:id="NAV.176" n="176">
	<l>nanu yadvanmayā hētur nēṣyatē dūṣaṇaṁ tathā</l>
	<l>tēna mē dūṣaṇābhāvād aduṣṭaṁ sādhanaṁ bhavēt</l>
      </lg>
      <lg xml:id="NAV.177" n="177">
	<l>nēdānīṁ dūṣaṇaiḥ kāryam, sādhanābhāvatō yadi</l>
	<l>tvayaivāsmadabhiprētā svapakṣāsiddhir āśritā</l>
      </lg>
      <lg xml:id="NAV.178" n="178">
	<l>na cāsti vāsanābhēdō nimittāsambhavāt tava</l>
	<l>jñānabhēdō nimittaṁ cēt, tasya bhēdaḥ kathaṁ punaḥ</l>
      </lg>
      <lg xml:id="NAV.179" n="179">
	<l>vāsanābhēdataś cēt syāt, prāptam anyōnyasaṁśrayam</l>
	<l>svacchasya jñānarūpasya na hi bhēdaḥ svatō ’sti tē</l>
      </lg>
      <lg xml:id="NAV.180" n="180">
	<l>pramāṇaṁ vāsanāstitvē bhēdē vāpi na vidyatē</l>
	<l>kuryād grāhakabhēdaṁ sā grāhyabhēdas tu kiṅkutaḥ</l>
      </lg>
      <lg xml:id="NAV.181" n="181">
	<l>saṁvittyā jāyamānā hi smr̥timātraṁ karōty asau</l>
	<l>kṣaṇikēṣu ca cit tēṣu vināśē ca niranvayē</l>
      </lg>
      <lg xml:id="NAV.182" n="182">
	<l>vāsyavāsakayōś caivam asāhityān na vāsanā</l>
	<l>pūrvakṣaṇair anutpannō vāsyatē nōttaraḥ kṣaṇaḥ</l>
      </lg>
      <lg xml:id="NAV.183" n="183">
	<l>uttarēṇa vinaṣṭatvān na ca pūrvasya vāsanā</l>
	<l>sāhityē ’pi tayōr naiva sambandhō ’stīty avāsanā</l>
      </lg>
      <lg xml:id="NAV.184" n="184">
	<l>kṣaṇikatvād dvyasyāpi vyāpārō na parasparam</l>
	<l>vinaśyac ca kathaṁ vastu vāsyatē ’nyēna naśyatā</l>
      </lg>
      <lg xml:id="NAV.185" n="185">
	<l>avasthitā hi vāsyantē bhāvābhāvair avasthitaiḥ</l>
	<l>avasthitō hi pūrvasmād bhidyatē nōttarō yadi</l>
      </lg>
      <lg xml:id="NAV.186" n="186">
	<l>pūrvavad vāsanā tatra na syād ēvāviśēṣataḥ</l>
	<l>bhaṅgurē pūrvasādr̥śyād bhinnatvāc cāsti vāsanā</l>
      </lg>
      <lg xml:id="NAV.187" n="187">
	<l>naitad asty anurūpaṁ tu kṣaṇikatvē dhiyāṁ tava</l>
	<l>pūrvajñānaṁ tv anutpannaṁ kāryaṁ nārabhatē kvacit</l>
      </lg>
      <lg xml:id="NAV.188" n="188">
	<l>na vinaṣṭaṁ, na tasyāsti niṣpannasya kṣaṇaṁ sthitiḥ</l>
	<l>tēnōtpannavinaṣṭatvān nāsty ārambhakṣaṇō ’pi hi</l>
      </lg>
      <lg xml:id="NAV.189" n="189">
	<l>niranvayavinaṣṭatvād ānurūpyaṁ kutaḥ punaḥ</l>
	<l>na tadīyōsti kaś cic ca dharma uttarabuddhiṣu</l>
      </lg>
      <lg xml:id="NAV.190" n="190">
	<l>samānadharmatāṁ muktvā nānurūpyaṁ ca vidyatē</l>
	<l>yadi syād ānurūpyāc ca vāsanā gōdhiyō yadā</l>
      </lg>
      <lg xml:id="NAV.191" n="191">
	<l>hastibuddhir bhavēt tatra vailakṣaṇyān na vāsanā</l>
	<l>tataḥ paraṁ ca gōjñānaṁ nirmūlatvān na sambhavēt</l>
      </lg>
      <lg xml:id="NAV.192" n="192">
	<l>sarvaṁ vilakṣaṇaṁ jñānaṁ na syād ēva vilakṣaṇāt </l>
	<l>bāhyār̥thānugrahābhāvāt pārārthyēnāvaśīkr̥tāḥ</l>
      </lg>
      <lg xml:id="NAV.193" n="193">
	<l>niranvayavināśinyaḥ kuryuḥ kāryaṁ kathaṁ kramāt</l>
	<l>vināśē kāraṇasyēṣṭaḥ kāryārambhaś ca nānyathā</l>
      </lg>
      <lg xml:id="NAV.194" n="194">
	<l>tataiva jñānanāśēna vinaṣṭāḥ sarvavāsanāḥ</l>
	<l>tēna sarvābhya ētābhyaḥ sarvākāraṁ yadutthitam</l>
      </lg>
      <lg xml:id="NAV.195" n="195">
	<l>jñānam ēkakṣaṇēnaiva vināśaṁ gantum arhati</l>
	<l>yady āśrayavināśē ’pi śaktyanāśō ’bhyupēyatē</l>
      </lg>
      <lg xml:id="NAV.196" n="196">
	<l>kṣaṇikatvaṁ ca hīyēta na cārambhō ’nyathā bhavēt</l>
	<l>vāsanānāṁ pravāhō ’pi yadi jñānapravāhavat</l>
      </lg>
      <lg xml:id="NAV.197" n="197">
	<l>vāsanātas tatō jñānaṁ na syāt tasmāc ca vāsanā</l>
	<l>kuryātāṁ tulyam ēvaitē nānyōnyaṁ tu kadā cana</l>
      </lg>
      <lg xml:id="NAV.198" n="198">
	<l>nānyō vilakṣaṇō hētur yēnānyādr̥k phalaṁ bhavēt</l>
	<l>tasmāt saṁvr̥tisatyaiṣā kalpitā nāsti tattvataḥ</l>
      </lg>
      <lg xml:id="NAV.199" n="199">
	<l>na cēdr̥śēna bhavēna kāryam utpadyatē kva cit</l>
	<l>yasya tv avasthitō jñātā jñānābhyāsēna yujyatē</l>
      </lg>
      <lg xml:id="NAV.200" n="200">
	<l>sa tasya vāsanādhārō vāsanāpi sa ēva vā</l>
	<l>kusumē bījapūrādēr yallākṣādyupasicyatē</l>
	<L>tadrūpasyaiva saṁkrāntiḥ phalē tasya, ity avāsanā</L>
      </lg>
      <lg xml:id="NAV.201" n="201">
	<l>yuktyānupētām asatīṁ prakalpya yadvāsanām arthanirākriyēyam/</l>
	<l>āsthānivr̥ttyarthamavādi bauddhair grāhaṁ gatās tatra kathañ cid anyē</l>
      </lg>
    </div>

    <div n="SNV">
      <head>autpattikasūtra śunyavāda (SNV)</head>
      <lg xml:id="SNV.1" n="1">
	<l>ēvam uktē ’numānasya jñānam ācritya dūṣaṇē</l>
	<l>jñānapravr̥ttyaśaktyā tu paraḥ pratyavatiṣṭhatē</l>
      </lg>
      <lg xml:id="SNV.2" n="2">
	<l>yat tāvanmanyamānēna pratyakṣaṁ bhavatōcyatē</l>
	<l>dūṣaṇaṁ tadvirōdhādi tadidānīṁ parīkṣyatām</l>
      </lg>
      <lg xml:id="SNV.3" n="3">
	<l>pravartituṁ hi kiṁ śaktaṁ stambhādyarthē bahiḥ sthitē</l>
	<l>atha vātmāṁśa ēvaitat grāhyē kṣīṇaṁ na vastuni</l>
      </lg>
      <lg xml:id="SNV.4" n="4">
	<l>tad yady ētēna bāhyō ’rthō gr̥hyatē dūṣaṇaṁ tataḥ</l>
	<l>tvaduktaṁ sarvam ātmāṁśē grāhyē tannōpapadyatē</l>
      </lg>
      <lg xml:id="SNV.5" n="5">
	<l>tatra tāvad idaṁ siddhaṁ sarvaprāṇabhr̥tām api</l>
	<l>grāhyataṁ nīlapītādidīrghādyākāravastunaḥ</l>
      </lg>
      <lg xml:id="SNV.6" n="6">
	<l>na cāpy ākārabhēdēna jñānajñēyāvadhāraṇā</l>
	<l>na cānyataradharmatvaṁ vispaṣṭaṁ tatra gr̥hyatē</l>
      </lg>
      <lg xml:id="SNV.7" n="7">
	<l>gr̥hyamāṇasya cāstitvaṁ nāgrāhyasyāpramāṇakam</l>
	<l>tasmād ākāravad vastu grāhyatvād vidyatē dhruvam</l>
      </lg>
      <lg xml:id="SNV.8" n="8">
	<l>ataḥ parīkṣamāṇānāṁ jñānam ākāravad yadi</l>
	<l>tanmātrē ca pramā kṣīṇā tatō nāsty arthakalpanā</l>
      </lg>
      <lg xml:id="SNV.9" n="9">
	<l>yadi vākāravattā syād bāhyasyaivēha vastunaḥ</l>
	<l>tad asti gr̥hyamāṇatvāt tatsiddhaivāsti dhīr api</l>
      </lg>
      <lg xml:id="SNV.10" n="10">
	<l>kiṁ tāvad atra yuktaṁ syāj jñānam ākāravat, kutaḥ</l>
	<l>ēkam ākāravad vastu grāhyam ity adhyagīṣmahi</l>
      </lg>
      <lg xml:id="SNV.11" n="11">
	<l>tad yady ākāravānarthō bāhyaḥ kalpyatē tasya ca</l>
	<l>grāhyatvam anyathā na syād iti grāhakakalpanā</l>
      </lg>
      <lg xml:id="SNV.12" n="12">
	<l>tēnākāravataḥ k.lptād grāhyād ākāravarjitam</l>
	<l>vastvantaraṁ prakalpyaṁ syād grāhakaṁ niṣpramāṇakam</l>
      </lg>
      <lg xml:id="SNV.13" n="13">
	<l>tasyākalpanam icchaṁś cēd arthē grāhakatāṁ vadēḥ</l>
	<l>saṁjñāmātrē visaṁvadaḥ siddhā tv ēkārthakalpanā</l>
      </lg>
      <lg xml:id="SNV.14" n="14">
	<l>grāhyagrāhakayōr aikyaṁ sarvathā pratipādyatē</l>
	<l>bāhyābhyantararūpaś ca parikalpyō mr̥ṣēṣyatē</l>
      </lg>
      <lg xml:id="SNV.15" n="15">
	<l>matpakṣē yady api svacchō jñānātmā paramārthataḥ</l>
	<l>tathāpy anādau saṁsārē pūrvajñānaprasūtibhiḥ</l>
      </lg>
      <lg xml:id="SNV.16" n="16">
	<l>citrābhiś citrahētutvād vāsanābhir upaplavāt</l>
	<l>svānurūpyēṇa nīlādi grāhyagrāhakarūṣitam</l>
      </lg>
      <lg xml:id="SNV.17" n="17">
	<l>pravibhaktam ivōtpannaṁ nānyam artham apkṣatē</l>
	<l>anyōnyahētutā caiva jñānaśaktyōr anādikā</l>
      </lg> 
      <lg xml:id="SNV.18" n="18">
	<l>anēkakalpanāyāś ca jyāyasī hy ēkakalpanā</l>
	<l>śaktimātrasya bhēdaś ca vastubhēdād viśiṣyatē</l>
      </lg>
      <lg xml:id="SNV.19" n="19">
	<l>tasmād ubhayasiddhatvāj jñānasyākārakalpanā</l>
	<l>jyāyasī, bhavatas tv arthaṁ kalpayitvā bhavēd iyam</l>
      </lg>
      <lg xml:id="SNV.20" n="20">
	<l>tadasiddhāvaśaktatvāt, tēnaivaṁ viprakr̥ṣṭatā</l>
	<l>pratyāsannaṁ ca, sambaddhaṁ grāhyaṁ mama bhaviṣyati</l>
      </lg>
      <lg xml:id="SNV.21" n="21">
	<l>itaś cākāravajjñānam, yasmāt tadvat rpakāśakam</l>
	<l>svayamprakāśahīnasya bāhyasyōpāsanaṁ matam</l>
      </lg>
      <lg xml:id="SNV.22" n="22">
	<l>na cāgr̥hītē jñānākhyē prakāśyō ’rthō ’vadhāryatē</l>
	<l>tadadhīnaprakāśatvād dīpābhāsē yathā ghaṭaḥ</l>
      </lg>
      <lg xml:id="SNV.23" n="23">
	<l>utpannēṣv api cārthēṣu prakāśābhāvataḥ kva cit</l>
	<l>pratibandhakayōgād vā saṁvittir nōpajāyatē</l>
      </lg>
      <lg xml:id="SNV.24" n="24">
	<l>jñānasyōtpadyamānasya pratibandhō na kaś cana</l>
	<l>na cāprakāśarūpatvaṁ yēnāsyāgrahaṇaṁ bhavēt</l>
      </lg>
      <lg xml:id="SNV.25" n="25">
	<l>prāk cārthagrahaṇādiṣṭā tasyōtpattis tadaiva ca</l>
	<l>saṁvēdanaṁ bhavēd asya, na cēt kālāntarē ’pi na</l>
      </lg>
      <lg xml:id="SNV.26" n="26">
	<l>kiṁ hi tasya bhavēd ūrdhvaṁ prāk cāsīn na yēna tat</l>
	<l>jñānāntarasya cōtpattiṁ prakāśō na pratīkṣatē</l>
      </lg>
      <lg xml:id="SNV.27" n="27">
	<l>jñānāntarasya cōtpattiṁ prakāśō na pratīkṣatē</l>
	<l>tasya tasyāpi cānyēna saṁvittāvasthitir bhavēt</l>
      </lg>
      <lg xml:id="SNV.28" n="28">
	<l>jñānapr̥ṣṭēna yō ’py ūrdhvam arthābhāvē ’pi</l>
	<l>parāmarśō ’rthōrūpasya sa kathaṁ vōpapadyatē</l>
      </lg>
      <lg xml:id="SNV.29" n="29">
	<l>tadrūpamārthamālikhya yadi dhīrnōpajāyatē</l>
	<l>bhūtakālē ca yadyarthas tatpūrvaṁ nōpalakṣitaḥ</l>
      </lg>
      <lg xml:id="SNV.30" n="30">
	<l>vaktāraś cāpi dr̥śyantē varttamānārthabuddhiṣu</l>
	<l>nīlō ’rthō ’yaṁ yatō mē ’tra tadrūpā jāyatē matiḥ</l>
      </lg>
      <lg xml:id="SNV.31" n="31">
	<l>tasmāt pūrvagr̥hītāsu buddhiṣv arthōpalmbhanam</l>
	<l>na cōpalabdhir astīhi nirākārāsu buddhiṣu</l>
      </lg>
      <lg xml:id="SNV.32" n="32">
	<l>vivēkabuddhyabhāvāc ca, sākārasya ca darśanāt</l>
	<l>ākāravattayā bōdhō jñānasyaiva prasajyatē</l>
      </lg>
      <lg xml:id="SNV.33" n="33">
	<l>na hy ēvaṁ kalpanā śakyā nirākārād itō matiḥ</l>
	<l>gr̥hyatē ’rthas tataḥ paścāt sākāraḥ sampratīyatē</l>
      </lg>
      <lg xml:id="SNV.34" n="34">
	<l>ākāravattvabhēdō hi jñātvā śakyēta bhāṣitum</l>
	<l>prāgbuddhigrahaṇād arthē saṁvittir nēti sādhitam</l>
      </lg>
      <lg xml:id="SNV.35" n="35">
	<l>na cārthākāra ēvāyaṁ jñānārūḍhaḥ pratīyatē</l>
	<l>na hi sō ’ntaḥpravēśāya paryāptō nārthahānayē</l>
      </lg>
      <lg xml:id="SNV.36" n="36">
	<l>itthambhāvē pramāṇaṁ ca tasya vaktuṁ na śakyatē</l>
	<l>tadīyapratibimbatvam ētasmād ēva nēṣyatē</l>
      </lg>
      <lg xml:id="SNV.37" n="37">
	<l>niścandrē bimbarūpaṁ hi dr̥ṣṭaṁ yēna divā jalam</l>
	<l>sa rātrau khē ca taṁ dr̥ṣṭvā jānāti pratibimbatām</l>
      </lg>
      <lg xml:id="SNV.38" n="38">
	<l>vijñānē na kadā cit tu prāṅ nirākāradarśanam</l>
	<l>bāhyē vākāravattādhīr yēnaivaṁ kalpanā bhavēt</l>
      </lg>
      <lg xml:id="SNV.39" n="39">
	<l>śabdagandharasānāṁ ca kīdr̥śī pratibimbatā</l>
	<l>jñānē ca gr̥hyamāṇasya kathaṁ syād arthadharmatā</l>
      </lg>
      <lg xml:id="SNV.40" n="40">
	<l>bāhyābhyantaradēśatvān na cārthajñānayōr mithaḥ</l>
	<l>samparkō ’sti yatō mōhādavivēkamatir bhavēt</l>
      </lg>
      <lg xml:id="SNV.41" n="41">
	<l>asammūḍhasya cādr̥ṣṭē na sammōhaprakalpanā</l>
	<l>kalpyamānē ’tha vāpy ēvaṁ tad dvayōr avatiṣṭhatē</l>
      </lg>
      <lg xml:id="SNV.42" n="42">
	<l>saṁsargadhama ākāras tasmād ēva na yujyatē</l>
	<l>dēśabhēdād asaṁsargaḥ, mūrāmūrtatayā tathā</l>
      </lg>
      <lg xml:id="SNV.43" n="43">
	<l>tailōkyēna prasaṅgāc ca saṁsargō naikakālatā</l>
	<l>na cāpy ārjavataḥ sthānaṁ jñānē nārthasya vidyatē</l>
      </lg>
      <lg xml:id="SNV.44" n="44">
	<l>sarvathā kalpanāyāṁ ca cakṣuṣāpi rasādayaḥ</l>
	<l>gr̥hyēran sarvabhāvānāmaṇvākārāś ca tadgatāḥ</l>
      </lg>
      <lg xml:id="SNV.45" n="45">
	<l>na cāpi viṣayatvēna sthānē saṁsargakalpanā</l>
	<l>viṣayatvaṁ hi kīdr̥k syāt prāgākārōpalambhanāt</l>
      </lg>
      <lg xml:id="SNV.46" n="46">
	<l>na hy asañcētitō bhāvō viṣayatvēna kalpyatē</l>
	<l>viṣayatvāt tadākāra ākārād viṣayaś ca saḥ</l>
      </lg> 
      <lg xml:id="SNV.47" n="47">
	<l>dvayōr ākāranirmuktaṁ sattvaṁ saṁsr̥ṣṭatā tathā</l>
	<l>svarūpataḥ paricchidya vaktum ityādi yujyatē</l>
      </lg>
      <lg xml:id="SNV.48" n="48">
	<l>na cāpy asyēha sadbhāvaḥ prāg gr̥hītō na cōpari</l>
	<l>na hy ākāravinirmuktaṁ grāhyam astīti bhāṣitam</l>
      </lg>
      <lg xml:id="SNV.49" n="49">
	<l>tasmād arthēna saṁsargō niṣpramāṇaka ēva tē</l>
	<l>jñānavaicitryasiddhyarthaṁ na cāstyarthasya kalpanā</l>
      </lg>
      <lg xml:id="SNV.50" n="50">
	<l>tadadhīnaṁ hi vaicitryaṁ kva dr̥ṣṭaṁ yēna kalpyatē</l>
	<l>nirākārēṇa cōtpattir vaicitryākārayōḥ katham</l>
      </lg>
      <lg xml:id="SNV.51" n="51">
	<l>nirākārāc ca viṣayād buddhyākārō ’tivismayaḥ</l>
	<l>smr̥tisvapnādibōdhē ca syād anākāratā tava</l>
      </lg>
      <lg xml:id="SNV.52" n="52">
	<l>na hi tatrārthasaṁsargaḥ kēvalā vāsanaiva tu</l>
	<l>hētutvēnōpapannēti saiva jāgraddhiyām api</l>
      </lg>
      <lg xml:id="SNV.53" n="53">
	<l>anvayavyatirēkābhyām ēvaṁ jñānasya gamyatē</l>
	<l>na hi bāhyasya jñānāpētō nidarśyatē</l>
      </lg>
      <lg xml:id="SNV.54" n="54">
	<l>bāhyāpētō mayā yadvat, tasmāt saṁsargavāgiyam</l>
	<l>nirākārē ’pi vijñānē vāsanāsv ēva yujyatē</l>
      </lg>
      <lg xml:id="SNV.55" n="55">
	<l>dvayōr apy ēka ākāra ityētasyāpramāṇatā</l>
	<l>dēśabhēdād asaṁsargaḥ, dvayōś cānavadhāraṇāt</l>
      </lg>
      <lg xml:id="SNV.56" n="56">
	<l>ēvam ēvārthabuddhyōḥ syāt sādr̥śyān nāvibhaktatā</l>
	<l>bhēdē jñātē hi sādr̥śyaṁ nājñātē syāt khapuṣpavat</l>
      </lg>
      <lg xml:id="SNV.57" n="57">
	<l>tathā dvicandramāyādāv anyathārthē vyavasthitē</l>
	<l>yā syād ākārasaṁvittir nāsāv arthanibandhanā</l>
      </lg>
      <lg xml:id="SNV.58" n="58">
	<l>nakṣatraṁ tārakā tiṣyō dārā ityēvamādiṣu</l>
	<l>naikatrārthē viruddhatvāl liṅgānēkatvasambhavaḥ</l>
      </lg>
      <lg xml:id="SNV.59" n="59">
	<l>parivrāṭkāmukaśunāṁ kuṇapādimatis tathā</l>
	<l>dīrghahrasvatvabuddhiś ca hy ēkasminn apy apēkṣayā</l>
      </lg>
      <lg xml:id="SNV.60" n="60">
	<l>ghaṭatvāt pārthavadravyapramēyādimatis tathā</l>
	<l>yugapadgrāhakāṇāṁ ca na syād aikātmyavattayā</l>
      </lg>
      <lg xml:id="SNV.61" n="61">
	<l>nārthē hy ēkatra yugapad viruddhākārasambhavaḥ</l>
	<l>pratyayānāṁ tu bhinnatvād bhavēc chaktyanusārataḥ</l>
      </lg>
      <lg xml:id="SNV.62" n="62">
	<l>nirapēkṣaṁ svarūpēṇa tasmāj jñānaṁ yadākr̥ti</l>
	<l>tathārthō na yathārthaṁ tu jñānam utpadyatē kva cit</l>
      </lg>
      <lg xml:id="SNV.63" n="63">
	<l>itthaṁ vijñānatantratvē kō nv arthaṁ kalpayiṣyati</l>
	<l>dhīranārōpitākārā svātmany ēvōpayōkṣyatē</l>
      </lg>
      <lg xml:id="SNV.64" n="64">
	<l>naitad asti, tvayaikaṁ hi grāhyaṁ grāhakam iṣyatē</l>
	<l>na caikasyaivamātmatvē dr̥ṣṭāntaḥ kaś cid asti tē</l>
      </lg>
      <lg xml:id="SNV.65" n="65">
	<l>agnyādayō ghaṭādīnāṁ prasiddhā yē prakāśakāḥ</l>
	<l>na tē prakāśyarūpā hi prakāśasya, anapēkṣaṇāt</l>
      </lg>
      <lg xml:id="SNV.66" n="66">
	<l>grāhyatvaṁ tu yadā tēṣāṁ tadākṣaṁ grāhakaṁ matam</l>
	<l>akṣagrahaṇakālē tu grāhikā dhīr bhaviṣyati</l>
      </lg>
      <lg xml:id="SNV.67" n="67">
	<l>tasyāṁ tu gr̥hyamāṇāyām anyā dhīrgrāhikēṣyatē</l>
	<l>nanvātmā grāhakō grāhyō bhavatābhyupagamyatē</l>
      </lg>
      <lg xml:id="SNV.68" n="68">
	<l>kathañ cid dharmarūpēṇa bhinnatvāt pratyayasya tat</l>
	<l>grāhakatvaṁ bhavēt tatra grāhyaṁ dravyādi cātmanaḥ</l>
      </lg>
      <lg xml:id="SNV.69" n="69">
	<l>yas tu nānyantabhēdō ’tra kva vāsāv iṣyatē mayā</l>
	<l>pratyāsattinimittā tu pratyagātmapravarttitā</l>
      </lg>
      <lg xml:id="SNV.70" n="70">
	<l>asmatprayōgasambhinnā jñānasyaiva tu kartari</l>
	<l>bhavantī tatra saṁvittir yujyētāpy ātmakartr̥kā</l>
      </lg>
      <lg xml:id="SNV.71" n="71">
	<l>na cātra karaṇajñānagrāhakākāravēdanam</l>
	<l>grāhyatvaṁ yēna buddhēḥ syād abhinnatvē ’pi pūrvavat</l>
      </lg>
      <lg xml:id="SNV.72" n="72">
	<l>anyarūpāpi saṁvittir yady anyaviṣayēṣyatē</l>
	<l>jñānākārāpi saṁvittiḥ kasmān nārthasya kalpyatē</l>
      </lg>
      <lg xml:id="SNV.73" n="73">
	<l>abhinnatvaṁ yadā cēṣṭaṁ grāhyagrāhakavastunōḥ</l>
	<l>tadānyatarasaṁvittau dvyākāraṁ grahaṇaṁ bhavēt</l>
      </lg>
      <lg xml:id="SNV.74" n="74">
	<l>yadā tu grāhyam ākāraṁ nīlādi pratipadyatē</l>
	<l>na tadā grāhakākārā saṁvittir dr̥śyatē kva cit</l>
      </lg>
      <lg xml:id="SNV.75" n="75">
	<l>tasmād abhinnatā cēt syāt tasyāpy anubhavō bhavēt</l>
	<l>grāhyō vā nānubhūyēta grāhakānanubhūtivat</l>
      </lg> 
      <lg xml:id="SNV.76" n="76">
	<l>grāhakagrahaṇē ’py ēvaṁ grāhyasaṁvēdanaṁ bhavēt</l>
	<l>śuddham ēva nirākāraṁ grāhakaṁ saṁvidasti hi</l>
      </lg>
      <lg xml:id="SNV.77" n="77">
	<l>grāhyād abhinnatāyā ca sā saṁvittir na yujyatē</l>
	<l>grāhakō vā na gr̥hyēta tadgrāhyānanubhūtivat</l>
      </lg>
      <lg xml:id="SNV.78" n="78">
	<l>yathāvad grāhyasaṁvittau grāhakagrahaṇē ’pi vā</l>
	<l>grāhyagrāhakasaṁvittir nāsty ēva syād dvayōr api</l>
      </lg>
      <lg xml:id="SNV.79" n="79">
	<l>sa bahirdēśasambaddhaḥ ity anēna nirūpyatē</l>
	<l>grāhyākārasya saṁvittir grāhakānubhavād r̥tē</l>
      </lg>
      <lg xml:id="SNV.80" n="80">
	<l>paraṁ prati hi sādhyatvad arthasyākārasiddhayē</l>
	<l>bahirdēśēna sambandhō na hētutvāya kalpatē</l>
      </lg>
      <lg xml:id="SNV.81" n="81">
	<l>tasmād bahir itīhēdaṁ niṣkr̥ṣṭaṁ grāhakāṁśataḥ</l>
	<l>saṁvēdyaṁ nīlapītādi pratyakṣādēr udāhr̥tam</l>
      </lg>
      <lg xml:id="SNV.82" n="82">
	<l>na pūrvaṁ jñāyatē buddhir ityatraitad vadiṣyatē</l>
	<l>grāhakasyaiva saṁvittir lakṣyatē grahaṇē kva cit</l>
      </lg>
      <lg xml:id="SNV.83" n="83">
	<l>na smarāmi mayā kō ’pi gr̥hītō ’rthas tadēti hi</l>
	<l>smaranti grāhakōtpādagrāhyarūpavivarjitam</l>
      </lg>
      <lg xml:id="SNV.84" n="84">
	<l>tasmād abhinnatāyāṁ ca grāhyē ’pi smaraṇaṁ bhavēt</l>
	<l>grāhakasmr̥tinirbhāsāt tatrāpy ēṣaiva gr̥hyatē</l>
      </lg>
      <lg xml:id="SNV.85" n="85">
	<l>tadatyantāvinābhāvān naikākāraṁ hi jāyatē</l>
	<l>anvayavyatirēkābhyāṁ siddhaivaṁ bhinnatā tayōḥ</l>
      </lg>
      <lg xml:id="SNV.86" n="86">
	<l>grāhyāṁśō grāhakāṁśēna gr̥hyatē, grāhakaḥ punaḥ</l>
	<l>gr̥hyētēti na vaktavyam, grāhakāntaravarjanāt</l>
      </lg>
      <lg xml:id="SNV.87" n="87">
	<l>grāhyāṁśēnāpy aśaktatvān na tasya grahaṇaṁ bhavēt</l>
	<l>grāhakatvēna caitasya hīyētaiva dvirūpatā</l>
      </lg>
      <lg xml:id="SNV.88" n="88">
	<l>grāhakē gr̥hyamāṇē ca grāhyamātraprasañjanam</l>
	<l>na syād ākāra ēkaś cēd itarasyāpi nāstitā</l>
      </lg>
      <lg xml:id="SNV.89" n="89">
	<l>udbhavābhibhavābhyāṁ ca grāhyāgrāhyatvadarśanam</l>
	<l>yathā dīpaprabhādīnāṁ rūpamātrōpalambhanam</l>
      </lg>
      <lg xml:id="SNV.90" n="90">
	<l>divā cāgnēḥ samīpasthaiḥ sparśa ēvōpalabhyatē</l>
	<l>gandhavad dravyavr̥ttau ca gandhasyaivōpalambhanam</l>
      </lg>
      <lg xml:id="SNV.91" n="91">
	<l>na guṇāntarasaṁvittir yathātrābhibhavāt, tathā</l>
	<l>nākārāntarasaṁvittir grāhyagrāhakabuddhiṣu</l>
      </lg>
      <lg xml:id="SNV.92" n="92">
	<l>grāhyād ananyabhūtō ’pi kaś cin naivōpalabhyatē</l>
	<l>nityānityādayō dharmāḥ śabdādigrahaṇē yathā</l>
      </lg>
      <lg xml:id="SNV.93" n="93">
	<l>abhēdaṁ vābhyupētyāyaṁ prasaṅgō yadi gīyatē</l>
	<l>ēkasmin gr̥hyamāṇē ’śē na gr̥hyētāparaḥ katham</l>
      </lg>
      <lg xml:id="SNV.94" n="94">
	<l>tasmād yat syād yadā yōgyaṁ tasyaiva grahaṇaṁ tadā</l>
	<l>dvayaṁ ca tvadupanyastaṁ śaktyabhāvān na gr̥hyatē</l>
      </lg>
      <lg xml:id="SNV.95" n="95">
	<l>kutō ’yam ēkavastutvē yōgyāyōgyatvasambhavaḥ</l>
	<l>udbhavābhibhavātmatvaṁ kathaṁ caikasya kalpitam</l>
      </lg>
      <lg xml:id="SNV.96" n="96">
	<l>ēkāṁśābhibhavē ca syād itarābhibhavō ’pi tē</l>
	<l>tathā tasyābhibhūtatvād grāhyatvaṁ na ca yujyatē</l>
      </lg>
      <lg xml:id="SNV.97" n="97">
	<l>ayōgyatā vikalpyaivam, dr̥ṣṭāntā yē ’tra kīrtitāḥ</l>
	<l>rūpādibhēdāt tatra syād udbhavābhibhavādyapi</l>
      </lg>
      <lg xml:id="SNV.98" n="98">
	<l>yadāpy ēkāntatō bhēdō rūpādēr na parasparam</l>
	<l>tadāpi dravyarūpasya pariṇāmas tathā tathā</l>
      </lg>
      <lg xml:id="SNV.99" n="99">
	<l>abhinnatvē ’pi na grāhyam iti yac cābravīd bhavān</l>
	<l>kr̥takatvādidharmāṇāṁ dhībhēdē ’nanyatā katham</l>
      </lg>
      <lg xml:id="SNV.100" n="100">
	<l>na hy anyatpratyayād asti bhinnād grāhyasya bhēdakam</l>
	<l>na cēyattaiva bhēdasya dēśatō mūrtitō ’pi vā</l>
      </lg>
      <lg xml:id="SNV.101" n="101">
	<l>kāraṇānāṁ hi sambandhaḥ kāryaiḥ kr̥takōcyatē</l>
	<l>vibhāgō ’vayavānāṁ ca bhavēt kva cid anityatā</l>
      </lg>
      <lg xml:id="SNV.102" n="102">
	<l>buddhyādēr ātmarūpādisthānaṁ nāśitvam ucyatē</l>
	<l>nityatvaṁ sarvadā sattā, vastutvaṁ saiva kīrtyatē</l>
      </lg>
      <lg xml:id="SNV.103" n="103">
	<l>pramāṇajñānasambandhaḥ pramēyajñēyatōcyatē</l>
	<l>sarvatra cātra bhinnatvam asti kēna cid ātmanā</l>
      </lg>
      <lg xml:id="SNV.104" n="104">
	<l>tasmād yathaiva rūpādēr dēśabhēdādibhir vinā</l>
	<l>buddhibhēdēna bhēdō ’sti tathaivātra pratīyatām</l>
      </lg> 
      <lg xml:id="SNV.105" n="105">
	<l>atyantabhinnatāsmābhir naiva kasya cid iṣyatē</l>
	<l>sarvaṁ hi vasturūpēṇa bhidyatē na parasparam</l>
      </lg>
      <lg xml:id="SNV.106" n="106">
	<l>sarvaṁ ca kr̥takatvādi kriyāhētvādyapēkṣayā</l>
	<l>gr̥hyatē tadasaṁvittāvabhēdē ’pi na gr̥hyatē</l>
      </lg>
      <lg xml:id="SNV.107" n="107">
	<l>jñānē naivaṁvidhō bhēdō nāpēkṣānyatra vidyatē</l>
	<l>parasparēṇa cāpēkṣā syāc cēt, sannihitaś ca saḥ</l>
      </lg>
      <lg xml:id="SNV.108" n="108">
	<l>nanu grāhakam ityēvaṁ grāhyam ity api vā matiḥ</l>
	<l>nīlādigrahaṇē nāstīty apēkṣā katham ucyatē</l>
      </lg>
      <lg xml:id="SNV.109" n="109">
	<l>mā bhūd ēvaṁ tathāpy atra dvyākārē grahaṇaṁ bhavēt</l>
	<l>ēvaṁ cāgr̥hyamāṇē vā jñānē dvyākāratā katham</l>
      </lg>
      <lg xml:id="SNV.110" n="110">
	<l>uttarōttaravijñānaviśēṣād yā prakalpyatē</l>
	<l>grāhakākārasaṁvittiḥ smaraṇāc cānumānikī</l>
      </lg>
      <lg xml:id="SNV.111" n="111">
	<l>ēkākāraṁ kila jñānaṁ prathamaṁ yadi kalpyatē</l>
	<l>tatas tadviṣayāpy anyā tadrūpaiva matir bhavēt</l>
      </lg>
      <lg xml:id="SNV.112" n="112">
	<l>ghaṭavijñānatajjñānaviśēṣō ’tō na sidhyati</l>
	<l>grāhakākārasaṁvittau tv ākārapracayō bhavēt</l>
      </lg>
      <lg xml:id="SNV.113" n="113">
	<l>jāyatē pūrvavijñānaṁ dvyākāraṁ yatra tat punaḥ</l>
	<l>tasyātmīyaś ca pūrvau ca viṣayasthāvupaplutau</l>
      </lg>
      <lg xml:id="SNV.114" n="114">
	<l>prēṣv ākāravr̥ddhyaivaṁ pūrvēbhyō bhinnatā, tathā</l>
	<l>grāhyavat smaraṇāt paścāt saṁvittau grāhakaḥ purā</l>
      </lg>
      <lg xml:id="SNV.115" n="115">
	<l>na tāvad ēvamākārān paśyāmaḥ pracayānvitān</l>
	<l>viṣayavyapadēśāc ca nartē jñānanirūpaṇam</l>
      </lg>
      <lg xml:id="SNV.116" n="116">
	<l>tasmāj jñānātmanaikatvē grāhyabhēdanibandhaḥ</l>
	<l>saṁvittibhēdaḥ siddhō ’tra kimākārāntarēṇa naḥ</l>
      </lg>
      <lg xml:id="SNV.117" n="117">
	<l>nirākāratasāmyē ’pi yathākāravatāṁ dhruvam</l>
	<l>bhēdaḥ svābhāvikas tadvajjñānānāṁ kiṁ na sidhyati</l>
      </lg>
      <lg xml:id="SNV.118" n="118">
	<l>smr̥tēr uttarakālaṁ cētyētanmithyaiva gīyatē</l>
	<l>tadaiva hy asya saṁvittir arthāpattyōpajāyatē</l>
      </lg>
      <lg xml:id="SNV.119" n="119">
	<l>gr̥hītam ēva yac cōktaṁ tadabhēdāt, na tad, yataḥ</l>
	<l>nāsmabhir vākyavr̥ttēs tvaṁ nimittam anuyujyasē</l>
      </lg>
      <lg xml:id="SNV.120" n="120">
	<l>grāhyagrāhakataivāsya kēna cin nōpalabhyatē</l>
	<l>pratyakṣajñānapakṣē ca naiṣā syād ānumānikī</l>
      </lg>
      <lg xml:id="SNV.121" n="121">
	<l>ēkākārē ca vijñānē yady anyō ’py atra kalpyatē</l>
	<l>sahasrākārataikasya kasmān na parikalpyatē</l>
      </lg>
      <lg xml:id="SNV.122" n="122">
	<l>grāhyagrāhakayōr bhēdō nanv asty ēva parasparam</l>
	<l>siddhō naḥ pakṣa ēvaṁ syāt, na, jñānatvād abhēdataḥ</l>
      </lg>
      <lg xml:id="SNV.123" n="123">
	<l>bhinnābhinnatvam ēkasya kutō ’tra parikalpitam</l>
	<l>tvayā sāmkhyamatēnaivam uktvā buddhasya śāsanam</l>
      </lg>
      <lg xml:id="SNV.124" n="124">
	<l>ēkaṁ cēd grāhakaṁ grāhyaṁ kutō bhinnatvavāgiyam</l>
	<l>bhinnaṁ cēt katham ucyēta tasyaikatvaṁ punas tvayā</l>
      </lg>
      <lg xml:id="SNV.125" n="125">
	<l>ēkajñānād ananyatvād grāhyagrāhakayōr mithaḥ</l>
	<l>ēkatvēna bhavēj jñānaṁ grāhyaṁ grākam ēva vā</l>
      </lg>
      <lg xml:id="SNV.126" n="126">
	<l>tatra cānyatarāpāyē dvitīyāpāyataḥ punaḥ</l>
	<l>jñānasyāṁśadvayāsattvān naiḥsvābhāvyād abhāvatā</l>
      </lg>
      <lg xml:id="SNV.127" n="127">
	<l>bhinnābhyāṁ vāpy abhinnatvād bhēdō jñānātmanō bhavēt</l>
	<l>tatsvātmanaḥ, tataś caivaṁ siddhaṁ vastudvayaṁ hi naḥ</l>
      </lg>
      <lg xml:id="SNV.128" n="128">
	<l>tayōś ca yadi saṁjñēyaṁ jñānam ity astv arthāpi vā</l>
	<l>jñānaṁ jñāyata ityarthō dhīrbhāvē karaṇē ’pi vā</l>
      </lg>
      <lg xml:id="SNV.129" n="129">
	<l>sarvathā vastubhēdō naḥ siddhaḥ śabdō yathāruci</l>
	<l>pravartatāṁ na nas tatra kācid vipratipannatā</l>
      </lg>
      <lg xml:id="SNV.130" n="130">
	<l>atha saty api bhinnatvē grāhyaṁ jñānāntaraṁ bhavēt</l>
	<l>jñānatvē tasya kā yuktiḥ, pūrvōktā yadi sēṣyatē</l>
      </lg>
      <lg xml:id="SNV.131" n="131">
	<l>jñānaṁ jñānam itīdaṁ tu na dvayōr anuvartatē</l>
	<l>vyatiriktaṁ ca sāmānyaṁ tvayā nābhyupagamyatē</l>
      </lg>
      <lg xml:id="SNV.132" n="132">
	<l>vyatirēkē tayōr jñānān na jñānātmakatā bhavēt</l>
	<l>tadrūparahitatvē ca jñānābhāvaḥ prasajyatē</l>
      </lg>
      <lg xml:id="SNV.133" n="133">
	<l>tābhyāṁ ca tasya sambandhē pratyēkaṁ vyatiṣajya ca</l>
	<l>bhēdasāvayavatvādi dōṣō vaiśēṣikādivat</l>
      </lg> 
      <lg xml:id="SNV.134" n="134">
	<l>yathā hi tēṣāṁ jātyādau dōṣā hy uktāḥ parair amī</l>
	<l>tathaivaiṣāṁ prasajyantē bhinnābhinnārthasaṅgatau</l>
      </lg>
      <lg xml:id="SNV.135" n="135">
	<l>tābhyām avyatirēkē vā bhēdaḥ pūrvōkta ēva tē</l>
	<l>sādr̥śyāpōhasāmānyakalpanā vārayiṣyatē</l>
      </lg>
      <lg xml:id="SNV.136" n="136">
	<l>vastvantarasya cābhāvāt tvayāpōhō ’pi duṣkaraḥ</l>
	<l>nājñānaṁ nāma kiñ cit syād apōhyaṁ jñānavādinaḥ</l>
      </lg>
      <lg xml:id="SNV.137" n="137">
	<l>apōhō na hy abhāvasya kathañ cid upapadyatē</l>
	<l>vastvantaram abhāvaḥ syād, apōhyatvāc ca vastutā</l>
      </lg>
      <lg xml:id="SNV.138" n="138">
	<l>tēnājñānanivr̥ttau hi jñānē ’nyārtha prasajyatē</l>
	<l>kalpitaṁ syād apōhyaṁ cēt, nātyantāsatyakalpanā</l>
      </lg>
      <lg xml:id="SNV.139" n="139">
	<l>buddhir ajñānanirbhāsā tavājñānaṁ prakalitam</l>
	<l>tataś ca jñānam ēvaikam apōhyatvēna sammatam</l>
      </lg>
      <lg xml:id="SNV.140" n="140">
	<l>na cātmāpōha ēvāsti kva cit sāmānyakalpanē</l>
	<l>vr̥kṣasya na hy apōhyatvaṁ vr̥kṣēṇaiva kadā cana</l>
      </lg>
      <lg xml:id="SNV.141" n="141">
	<l>apōhyē caiva vijñānē jñānatvaṁ na bhavēt tava</l>
	<l>vr̥kṣatvaṁ na hy apōhyēṣu kalaśādiṣu yujyatē</l>
      </lg>
      <lg xml:id="SNV.142" n="142">
	<l>tataś cājñānam ēvārtha ity abhinnārthatā bhavēt</l>
	<l>ajñānapratyayaś cāyaṁ kimālambana iṣyatē</l>
      </lg>
      <lg xml:id="SNV.143" n="143">
	<l>na tāvaj jñānanirmuktam ajñānaṁ grāhyam asti tē</l>
	<l>na ca vastu niṣiddhaṁ tadabhāvaḥ kiṁ na gr̥hyatē</l>
      </lg>
      <lg xml:id="SNV.144" n="144">
	<l>bhāvō na gr̥hyatē yēna tasyābhāvēṣu kā kathā</l>
	<l>svāṁśaparyavasānaṁ ca tulyam atrāpi kāraṇam</l>
      </lg>
      <lg xml:id="SNV.145" n="145">
	<l>tēna jñānāntaraṁ vā syād grāhyam ātmāṁśa ēva vā</l>
	<l>svarūpaviparītaṁ ca kathaṁ grāhyaṁ pratīyatē</l>
      </lg>
      <lg xml:id="SNV.146" n="146">
	<l>yathōṣṇē ’nuṣṇadhīr nāsti, jñānē ’py ajñānadhīs tathā</l>
	<l>tēna na jñānamātratvē syād apōhyaṁ kathañ cana</l>
      </lg>
      <lg xml:id="SNV.147" n="147">
	<l>grāhyagrāhakayōś cātō na jñānātmasamānatā</l>
	<l>tasmād anyataratrēdaṁ jñānatvaṁ sampratīyatē</l>
      </lg>
      <lg xml:id="SNV.148" n="148">
	<l>tatrāpy ubhayasiddhatvād grāhakasyēti gamyatē</l>
	<l>vastubhēdē prasiddhē ca vyapadēśō yathāruci</l>
      </lg>
      <lg xml:id="SNV.149" n="149">
	<l>jñānam astūbhayaṁ vārthō grāhakō vārtha ucyatām</l>
	<l>buddhyōr ayugapadbhāvān na dvayōr mayamānatā</l>
      </lg>
      <lg xml:id="SNV.150" n="150">
	<l>kṣaṇikā hītyanēnōktam, arthō hy ēkaḥ prasajyatē</l>
	<l>anyōnyanirapēkṣatvād yugapac cāpi janmani</l>
      </lg>
      <lg xml:id="SNV.151" n="151">
	<l>mānamēyatvāstitvam, kriyākārakavarjanāt</l>
	<l>arthavijñānayōr atra yā mitiṁ prati saṅgatiḥ</l>
      </lg>
      <lg xml:id="SNV.152" n="152">
	<l>kāryakāraṇabhāvō ’yam, nānyatraivaṁ ca dr̥śyatē</l>
	<l>niyamaś ca na labhyēta savyadakṣiṇaśr̥ṅgavat</l>
      </lg>
      <lg xml:id="SNV.153" n="153">
	<l>idaṁ kāryam ayaṁ hētuḥ, dvayaṁ na, anyōnyasaṁśrayāt</l>
	<l>tadbhāvabhāvitāmātraṁ hētuḥ kair naiva varṇyatē</l>
      </lg>
      <lg xml:id="SNV.154" n="154">
	<l>paurvāparyavinirmuktaṁ kāryakāraṇalakṣaṇam</l>
	<l>gavāśvasya yathā nāsti paurvāparyē ’pi tat tathā</l>
      </lg>
      <lg xml:id="SNV.155" n="155">
	<l>yugapajjāyamānē ’pi santatyantarajē kṣaṇē</l>
	<l>rūpādiṣu ghaṭē yadvat, tasmāt pūrvam avasthitē</l>
      </lg>
      <lg xml:id="SNV.156" n="156">
	<l>yō yasmāj jāyatē paścāt sa tatkāryam itīṣyatē</l>
	<l>hētuhētumatāṁ siddhaṁ yaugapadyanidarśanam</l>
      </lg>
      <lg xml:id="SNV.157" n="157">
	<l>yat pradīpaprabhādyuktaṁ sūkṣamaḥ kālō ’sti tatra naḥ</l>
	<l>durlakṣas tu yathā vēdhaḥ padmapattraśatē tathā</l>
      </lg>
      <lg xml:id="SNV.158" n="158">
	<l>bhāgayōr yaugapadyēna tathaiva syān nirākriyā</l>
	<l>na ca śaktyarpaṇadvāraṁ kramēṇālambanaṁ bhavēt</l>
      </lg>
      <lg xml:id="SNV.159" n="159">
	<l>grāhyaṁ tadā hy atītaṁ syāt, tadrūpyaṁ cāpramāṇakam</l>
	<l>atītvānuviddhō hi smr̥tyā grāhyō ’nubhūyatē</l>
      </lg>
      <lg xml:id="SNV.160" n="160">
	<l>tadvad ēva bhavēd atra, svapnē na syāt, viparyayāt</l>
	<l>tatra hy avartamānō ’pi gr̥hyatē vartamānavat</l>
      </lg>
      <lg xml:id="SNV.161" n="161">
	<l>bādhajñānād idaṁ bhrāntam, na tv atraivaṁ viparyayaḥ</l>
	<l>tasmāt pratyakṣabuddhīnāṁ nātitō viṣayō bhavēt</l>
      </lg>
      <lg xml:id="SNV.162" n="162">
	<l>atītatvād yathaivāsāṁ vr̥ttō janmāntarēṣu yaḥ</l>
	<l>tadrūpatvēna vā jñānaṁ hētur bhāvivad ucyatē</l>
      </lg> 
      <lg xml:id="SNV.163" n="163">
	<l>atītatvē ’pi nārthō ’yaṁ dhīr ēṣēty atra kā pramā</l>
	<l>atītaṁ yac ca vijñānaṁ grāhyatvēna prakalpitam</l>
      </lg>
      <lg xml:id="SNV.164" n="164">
	<l>tasmād grāhakarūpaṁ vā grāhyaṁ vōbhayathāpi vā</l>
	<l>grāhyākāratvamātrē syād arthaḥ śabdāntarēṇa tē</l>
      </lg>
      <lg xml:id="SNV.165" n="165">
	<l>svakālē cāpy asaṁvittēr na syāc chaktyarpaṇaṁ tataḥ</l>
	<l>yathaivānāgatāj jñānāt santatyantarajād api</l>
      </lg>
      <lg xml:id="SNV.166" n="166">
	<l>dr̥ḍhatvēnāpy avijñātāt tathōtpannād vinaśyataḥ</l>
	<l>kēvalagrāhakatvē tu viṣayatvaṁ na yujyatē</l>
      </lg>
      <lg xml:id="SNV.167" n="167">
	<l>kimapēkṣya ca tasyēdaṁ grāhakatvaṁ prakalpyatē</l>
	<l>dvyākāratā nirastaiva, saṁvēdyēta tadaiva ca</l>
      </lg>
      <lg xml:id="SNV.168" n="168">
	<l>tataś cōttaravijñānaṁ na pratīkṣēta bōdhakam</l>
	<l>dvyākārakalpanāyāṁ ca parasyātmāṁśa ēva tē</l>
      </lg>
      <lg xml:id="SNV.169" n="169">
	<l>pramāparyavasānēna nātītō viṣayō bhavēt</l>
	<l>pūrvagrāhyasarūpatvē grāhakatvaṁ prahīyatē</l>
      </lg>
      <lg xml:id="SNV.170" n="170">
	<l>grāhakākāramātrē syād viṣayō nāsarūpataḥ</l>
	<l>na ca śaktyarpaṇasyātra vyāpāra upalabhyatē</l>
      </lg>
      <lg xml:id="SNV.171" n="171">
	<l>śaktyarpaṇasya cābhāvō yuṣmatpakṣē prasādhitaḥ</l>
	<l>santānāntaravac caiṣāṁ niṣēdhyā hētusādhyatā</l>
      </lg>
      <lg xml:id="SNV.172" n="172">
	<l>vāsyavāsakabhāvaś ca jñānatvād ēkasantatau</l>
	<l>tasmād yadbhāsakaṁ rūpaṁ tadgrāhyāt tasya bhinnatā</l>
      </lg>
      <lg xml:id="SNV.173" n="173">
	<l>tatsaṁvittāv asaṁvittē rasādigrāhakaṁ yathā</l>
	<l>grāhyaṁ tadgrāhakāc caiva tatparāmr̥śatā yataḥ</l>
      </lg>
      <lg xml:id="SNV.174" n="174">
	<l>na parāmr̥śyatē ’vaśyaṁ rasādigrāhakaṁ yathā</l>
	<l>dvayaṁ parasparēṇaivaṁ bhinnaṁ sādhyaṁ rasādivat</l>
      </lg>
      <lg xml:id="SNV.175" n="175">
	<l>aikarūpyēṇa cājñānāt santānāntarabuddhivat</l>
	<l>jñānaṁ svāṁśaṁ na gr̥hṇāti jñānōtpattēḥ svaśaktivat</l>
      </lg>
      <lg xml:id="SNV.176" n="176">
	<l>grāhyatvapratiṣēdhaś ca dvayahīnā hi vāsatē</l>
	<l>caitrajñānaṁ tadudbhūtajñānāṁśagrāhyabōdhakam</l>
      </lg>
      <lg xml:id="SNV.177" n="177">
	<l>jñānatvān na bhavēd yadvat tasya dēhāntarōdbhavam</l>
	<l>ētayaiva diśā vācyā śaktidvayanirākriyā</l>
      </lg>
      <lg xml:id="SNV.178" n="178">
	<l>pramāṇāntarasiddhatvād anyatrānēkaśaktitā</l>
	<l>na tv atra kāraṇaṁ tādr̥k śaktibhēdakr̥dasti tē</l>
      </lg>
      <lg xml:id="SNV.179" n="179">
	<l>tasmād ubhayasiddhatvāl lāghavād yaḥ parigrahaḥ</l>
	<l>upāyatvāc ca yat tasya pūrvagrahaṇakalpanam</l>
      </lg>
      <lg xml:id="SNV.180" n="180">
	<l>cakṣuradīndriyair atra tadanaikāntikaṁ bhavēt</l>
	<l>yad apy apratibaddhatvād utpattau gr̥hyatām iti</l>
      </lg>
      <lg xml:id="SNV.181" n="181">
	<l>tatrātmanā na śaktyaṁ tannānyōtpattis tadasti vā</l>
	<l>tēnaitat kāraṇābhāvāt tadānīṁ nānubhūyatē</l>
      </lg>
      <lg xml:id="SNV.182" n="182">
	<l>nānyathā hy arthasadbhāvō dr̥ṣṭaḥ sannupapadyatē</l>
	<l>jñānaṁ cēn nētyataḥ paścāt pramāṇam upajāyatē</l>
      </lg>
      <lg xml:id="SNV.183" n="183">
	<l>na cāpy apratibandhēna kēvalēna grahō bhavēt</l>
	<l>viśiṣṭakāraṇābhāvē ’py arthō naivānubhūyatē</l>
      </lg>
      <lg xml:id="SNV.184" n="184">
	<l>vyāpr̥taṁ cārthasaṁvittau jñānaṁ nātmānamr̥cchati</l>
	<l>tēna prakāśakatvē ’pi bōdhāyānyat pratīkṣyatē</l>
      </lg>
      <lg xml:id="SNV.185" n="185">
	<l>īdr̥śaṁ vā prakāśatvaṁ tasyārthānubhavātmakam</l>
	<l>na cātmānubhavō ’sty asyētyātmanō na prakāśakam</l>
      </lg>
      <lg xml:id="SNV.186" n="186">
	<l>sati prakāśakatvē ca vyavasthā dr̥śyatē yathā</l>
	<l>rūpādau cakṣurādīnāṁ tathātrāpi bhaviṣyati</l>
      </lg>
      <lg xml:id="SNV.187" n="187">
	<l>prakāśakatvaṁ bāhyē ’rthē śaktyabhāvāt tu nātmani</l>
	<l>anyēna vānubhāvē ’sāv anavasthā prasajyatē</l>
      </lg>
      <lg xml:id="SNV.188" n="188">
	<l>tatra tatra smr̥tiṁ dr̥ṣṭvā sarvānubhavakalpanā</l>
	<l>ēkēna tv anubhūtatvē sarvaṁ tatraiva sambhavēt</l>
      </lg>
      <lg xml:id="SNV.189" n="189">
	<l>tatrāpi smr̥tir ity ētan na lōkānumataṁ vacaḥ</l>
	<l>na hi vijñānasantānaṁ kaś cit smarati laukikaḥ</l>
      </lg>
      <lg xml:id="SNV.190" n="190">
	<l>ghaṭādāv agr̥hītē ’rthē yadi tāvad anantaram</l>
	<l>arthāpattyāv abudhyantē vijñānāni punaḥ punaḥ</l>
      </lg>
      <lg xml:id="SNV.191" n="191">
	<l>yāvacchramaṁ tataḥ paścāt tāvatyēva smariṣyati</l>
	<l>tadā tv akalpitē ’py ēvaṁ smr̥tivarndhyāsutādivat</l>
      </lg> 
      <lg xml:id="SNV.192" n="192">
	<l>smr̥tibhrāntaś ca yāpy atra paścāj jñānēṣu jāyatē</l>
	<l>tadaivārthasmr̥tēr ēṣāṁ tajñānādipramāṇatā</l>
      </lg>
      <lg xml:id="SNV.193" n="193">
	<l>yāvacchramaṁ ca tadbuddhis tatprabandhē mahaty api</l>
	<l>śramād rucyānyasamparkād vicchēdō viṣayēṣv iva</l>
      </lg>
      <lg xml:id="SNV.194" n="194">
	<l>tatrāpi smr̥tir ity ēṣāṁ prathamē pratyayē yadi</l>
	<l>tanmātragrahaṇād ēvaṁ nānavasthā prasajyatē</l>
      </lg>
      <lg xml:id="SNV.195" n="195">
	<l>smaraṇaṁ tv atha sarvēṣu tatsiddhyai grahaṇaṁ tathā</l>
	<l>pramāṇavattvād āyātaḥ pravāhaḥ kēna vāryatē</l>
      </lg>
      <lg xml:id="SNV.196" n="196">
	<l>atha tānyādyavijñānaviṣayāṇīti kalpyatē</l>
	<l>nōttarōttarabuddhīnāṁ viśēṣa upapadyatē</l>
      </lg>
      <lg xml:id="SNV.197" n="197">
	<l>vijñānaviṣayatvaṁ ca yasya sarvāsu buddhiṣu</l>
	<l>ghaṭavijñāna tajñānaviśēṣas tēna durlabhaḥ</l>
      </lg>
      <lg xml:id="SNV.198" n="198">
	<l>smaran yathaiva vijñānaṁ nirākāraṁ smaratyayam</l>
	<l>tathā smaran gr̥hītārthaṁ nirākāratayā smarēt</l>
      </lg>
      <lg xml:id="SNV.199" n="199">
	<l>jñānapr̥ṣṭēna yō ’py ūrdhvaṁ parāmarśō bhavaty asau</l>
	<l>tasyārthēṣv abhyupāyatvān na tu grāhyatvakāritaḥ</l>
      </lg>
      <lg xml:id="SNV.200" n="200">
	<l>pratyāsannatvasambandhau grāhyatvāsambhavāc cyutau</l>
	<l>viṣayatvēna vāpy ētau staḥ kiṁ dēśāvibhāgataḥ</l>
      </lg>
      <lg xml:id="SNV.201" n="201">
	<l>arthākārasya yō ’py uktō mithyājñānēṣv asambhavaḥ</l>
	<l>dōśakālānyathāmātrasambhavaḥ kēṣu cit kr̥taḥ</l>
      </lg>
      <lg xml:id="SNV.202" n="202">
	<l>pratyakṣād anyavijñānam atītānāgatair api</l>
	<l>janyatē ’thē bhavantīṣu vāsanāsvasatīṣu vā</l>
      </lg>
      <lg xml:id="SNV.203" n="203">
	<l>yaḥ punar nānubhūtō ’rthō na vāpy anubhaviṣyatē</l>
	<l>vāsanābhāvatas tatra tavāpy anubhavaḥ katham</l>
      </lg>
      <lg xml:id="SNV.204" n="204">
	<l>vināpi vāsanātaś cēd buddhir utpadyatē tataḥ</l>
	<l>vāsanāyā nimittatvam abhyupētaṁ virudhyatē</l>
      </lg>
      <lg xml:id="SNV.205" n="205">
	<l>vāsanā cēd bhavēt tatra sā ca saṁvittipūrvikā</l>
	<l>tathā sati ca pūrvatra gr̥hītaḥ kvāpy asau dhruvam</l>
      </lg>
      <lg xml:id="SNV.206" n="206">
	<l>ēvaṁ ca naiva vaktavyam atyantābhavanaṁ kva cit</l>
	<l>anyathānupapatyā hi siddhā janmāntarē ’stitā</l>
      </lg>
      <lg xml:id="SNV.207" n="207">
	<l>duṣṭatvēna ca vijñānam anyathāpi vyavasthitam</l>
	<l>pr̥thivyādiṣu gr̥hṇīyād ākāraṁ tannibandhanam</l>
      </lg>
      <lg xml:id="SNV.208" n="208">
	<l>tānyapāsya tu naivārthē kva cid ākārakalpanā</l>
	<l>na jñānaṁ hy anavaṣṭambham ātmānaṁ labdhum arhati</l>
      </lg>
      <lg xml:id="SNV.209" n="209">
	<l>vijñānasyaiva vā kāryaṁ yady ēṣō ’nyē ca kalpitāḥ</l>
	<l>viśēṣaḥ kō ’tra yēnāyam atyantāsannitīṣyatē</l>
      </lg>
      <lg xml:id="SNV.210" n="210">
	<l>tasmād bhrāntir api tv ēṣāṁ kalpayantyartham ēva naḥ</l>
	<l>kalpayatyanyathā santaṁ na tv ātmānaṁ vyavasyati</l>
      </lg>
      <lg xml:id="SNV.211" n="211">
	<l>tataś ca bādhakajñānād vācōyuktir iyaṁ bhavēt</l>
	<l>arthē ’nyathāpi saty ēṣa dhiyākāraḥ pratīyatē</l>
      </lg>
      <lg xml:id="SNV.212" n="212">
	<l>dvicandrādimatiṣv ēvam, tārakādimatau tathā</l>
	<l>strītvādyanyatra dr̥ṣṭaṁ syāt, kathañ cid vēha sambhavēt</l>
      </lg>
      <lg xml:id="SNV.213" n="213">
	<l>śabdamātrapratīyā vā dr̥ṣṭair vā kaiś cid iṅganāt</l>
	<l>saṁstyānaprasavasthānair yathā pātañjalē matē</l>
      </lg>
      <lg xml:id="SNV.214" n="214">
	<l>tēna liṅgatrayasyātra sadbhāvaḥ syāt pramāṇavān</l>
	<l>apēkṣābhēdataś cātra virōdhō ’pi na vidyatē</l>
      </lg>
      <lg xml:id="SNV.215" n="215">
	<l>kuṇapādimatau caivaṁ sārvarūpyē vyavasthitē</l>
	<l>vāsanāḥ sahakāriṇyō vyavasthākāradarśanē</l>
      </lg>
      <lg xml:id="SNV.216" n="216">
	<l>svapratyayānukārō hi bahvākārēṣu vastuṣu</l>
	<l>nirdhāraṇē bhavēd dhētur nāpūrvākārakalpanē</l>
      </lg>
      <lg xml:id="SNV.217" n="217">
	<l>tathā dīrghaghaṭatvādau bhinnāpēkṣānibandhanā</l>
	<l>ākārabhēdasampattir aviruddhā bhaviṣyati</l>
      </lg>
      <lg xml:id="SNV.218" n="218">
	<l>nānēkākārasaṁvittēr nirākāratvakalpanā</l>
	<l>yuktā, pratītibhēdāt tu bahvākāratvasambhavaḥ</l>
      </lg>
      <lg xml:id="SNV.219" n="219">
	<l>saṁvittēś ca viruddhānām ēkasminn api sambhavaḥ</l>
	<l>ēkākāraṁ bhavēd ēkam iti nēśvarabhāṣitam</l>
      </lg>
      <lg xml:id="SNV.220" n="220">
	<l>tathaiva tadupētavyaṁ yad yathaivōpalabhyatē</l>
	<l>na cāpy aikāntikaṁ tasya syād ēkatvaṁ ca vastunaḥ</l>
      </lg> 
      <lg xml:id="SNV.221" n="221">
	<l>tasmād dēśādisadbhāvanimittaiḥ pratyayaiḥ pr̥thak</l>
	<l>vastvākārāḥ pratīyērann udbhavābhibhavātmakāḥ</l>
      </lg>
      <lg xml:id="SNV.222" n="222">
	<l>yugapadgrāhāṇāṁ ca yō yadākāravācinam</l>
	<l>śabdaṁ smarati tēnāsāv ākāraḥ sampratīyatē</l>
      </lg>
      <lg xml:id="SNV.223" n="223">
	<l>nityaṁ satsu tathā lōkē rūpādiṣu ghaṭē pr̥thak</l>
	<l>cakṣurādyanurōdhēna saṁvittir vyavatiṣṭhatē</l>
      </lg>
      <lg xml:id="SNV.224" n="224">
	<l>ēvam ēva ghaṭatvādau sarvān prati bhavaty api</l>
	<l>vācakasmr̥tibhēdēna saṁvittir vyavatiṣṭhatē</l>
      </lg>
      <lg xml:id="SNV.225" n="225">
	<l>tasmād bahiḥ sthitō ’py ātmā narāṇāṁ cakṣurādibhiḥ</l>
	<l>prāpya vāprāpya vā buddhēr viṣayatvēna kalpyatē</l>
      </lg>
      <lg xml:id="SNV.226" n="226">
	<l>vadanti laukikā yac ca yādr̥g jñānaṁ tathā bahiḥ</l>
	<l>tē punar jñānasaṁvittyā tathārthaṁ prati jānatē</l>
      </lg>
      <lg xml:id="SNV.227" n="227">
	<l>grāhakatvēna vijñānaṁ yathārthaṁ naḥ samarpayēt</l>
	<l>tādr̥garthaḥ sa ityēvaṁ tēṣāṁ vā tadupāyataḥ</l>
      </lg>
      <lg xml:id="SNV.228" n="228">
	<l>laiṅgikāsattvam aprāptair ētair bāhyārthavādibhiḥ</l>
	<l>jñānānubhavam utkramya bāhya ēva pratīyatē</l>
      </lg>
      <lg xml:id="SNV.229" n="229">
	<l>yathā lōkē ca tadbuddhir vācyam ēvaṁ parīkṣakaiḥ</l>
	<l>na yādr̥gantarākāras tādr̥g bāhyō ’vakalpatē</l>
      </lg>
      <lg xml:id="SNV.230" n="230">
	<l>utpadyamānā gr̥hyēta dhīrarthagrahaṇē yadi</l>
	<l>pūrvapakṣasya kiṁ siddham, kathaṁ cārthāntaraṁ vadēt</l>
      </lg>
      <lg xml:id="SNV.231" n="231">
	<l>bāhyārthavādinaṁ brūtē bhavān kiṁ naivam icchati</l>
	<l>pratibandhō na tasyāsti gr̥hṇātyarthāntaraṁ yadā</l>
      </lg>
      <lg xml:id="SNV.232" n="232">
	<l>uttaraṁ grahakābhāvāl liṅgābhāvāc ca nāsti naḥ</l>
	<l>tadā grahaṇam ity ētat, anyatarkēṣu cōcyatē</l>
      </lg>
      <lg xml:id="SNV.233" n="233">
	<l>tēṣu tarkēṣu vijñānam arthakālē ’vagamyatē</l>
	<l>tathā satyarthanāśaḥ syād ity ētadupadiśyatē</l>
      </lg>
      <lg xml:id="SNV.234" n="234">
	<l>nanv ity ētadasambaddhaṁ parēṣṭasyaiva cōdanāt</l>
	<l>paurvāpryavibhāgō ’pi prāguktēna virudhyatē</l>
      </lg>
      <lg xml:id="SNV.235" n="235">
	<l>kṣaṇikatvēna yuktaṁ syāj jñātatvam atha cēt tadā</l>
	<l>bhūtakālāśrayād brūyād, pr̥thōktasya punarvacaḥ</l>
      </lg>
      <lg xml:id="SNV.236" n="236">
	<l>atrāpi na svasiddhāntamūcē vyājāt parasya tu</l>
	<l>bhrāntatvād anyathā pakṣaṁ gr̥hītvēti sma pr̥cchati</l>
      </lg>
      <lg xml:id="SNV.237" n="237">
	<l>sahōtpattyupalabdhā hi jñānasyaikāntataḥ sthitiḥ</l>
	<l>prāgūrdhvaṁ vārthasaṁvittēr yugapad vēti cintyatē</l>
      </lg>
      <lg xml:id="SNV.238" n="238">
	<l>ēvaṁ cārthasya saṁvittēḥ paścāj jñānāvabōdhanam</l>
	<l>bravītu nūnam ētasya paścād utpadyatē ’pi tat</l>
      </lg>
      <lg xml:id="SNV.239" n="239">
	<l>na caitac chaktyatē tasmād utpattēr apakarṣaṇam</l>
	<l>karōmi tāvat tatkālā saṁvittir api sētsyati</l>
      </lg>
      <lg xml:id="SNV.240" n="240">
	<l>prāk ca tadgrahaṇē siddhē bāhyābhyantarayōr dhruvam</l>
	<l>vivēkādarśanam, tasmād idam, pūrvaṁ ca cōditam</l>
      </lg>
      <lg xml:id="SNV.241" n="241">
	<l>yugapad gr̥hyamāṇē ’pi nākārō ’rthasya lakṣyatē</l>
	<l>tasmād arthasya saṁvittiḥ pūrvaṁ yatnēna sādhyatē</l>
      </lg>
      <lg xml:id="SNV.242" n="242">
	<l>yas tv ētasyōttarō granthaḥ prāg ēvāsau nirūpitaḥ</l>
	<l>na tv ētat sādhanaṁ sākṣāt pūrvaṁ buddhēr abōdhanē</l>
      </lg>
      <lg xml:id="SNV.243" n="243">
	<l>na parāmr̥śyatē ’rthātmā jñātō ’py ajñātavad yataḥ</l>
	<l>tasān na grahaṇaṁ pūrvaṁ buddhēḥ kiṁ kēna saṅgatam</l>
      </lg>
      <lg xml:id="SNV.244" n="244">
	<l>ataḥ pūrvōpalabdhyā yō buddhyākārō ’tra vāñchitaḥ</l>
	<l>tannirākaraṇēnaiva phalatvād granthavarṇanā</l>
      </lg>
      <lg xml:id="SNV.245" n="245">
	<l>kāmaṁ buddhēr iti tv ētadarthādhīnatvam ucyatē</l>
	<l>na cārtharūpād bhēdēna dhiyām asti nirūpaṇam</l>
      </lg>
      <lg xml:id="SNV.246" n="246">
	<l>pararūpanirūpyaṁ ca na mēyaṁ mr̥gatōyavat</l>
	<l>asadgrāhyānusārēṇa jñānasaṁvēdyatā tava</l>
      </lg>
      <lg xml:id="SNV.247" n="247">
	<l>svacchatvāt tu svarūpasya kalpitā grāhyatā dhiyām</l>
	<l>vāsanōpaplavāt tēna na mēyaṁ pāramārthikam</l>
      </lg>
      <lg xml:id="SNV.248" n="248">
	<l>nimittaniyatatvaṁ tu samānam ubhayōr api</l>
	<l>nijaśaktyanusāritvāj jñānabāhyārthavādinōḥ</l>
      </lg>
      <lg xml:id="SNV.249" n="249">
	<l>tantvarthair api kasmād vaḥ kriyatē kēvalaḥ paṭaḥ</l>
	<l>nārabhyatē ghaṭaḥ kiṁ tair mr̥tpiṇḍārthēna vā paṭaḥ</l>
      </lg> 
      <lg xml:id="SNV.250" n="250">
	<l>tantumr̥tpiṇḍavijñānē hy anuyōjyē matē yadi</l>
	<l>arthaparyanuyōgō ’pi tadvad ēva prasajyatē</l>
      </lg>
      <lg xml:id="SNV.251" n="251">
	<l>arthārambhavyavasthā cēt sāmarthyaniyamāśrayā</l>
	<l>jñānārambhavyavasthāyāṁ sāmarthyaṁ kēna vāryatē</l>
      </lg>
      <lg xml:id="SNV.252" n="252">
	<l>tasmād yatrōbhayōr dōṣaḥ parihārō ’pi vā samaḥ</l>
	<l>naikaḥ paryanuyōktavyas tādr̥garthavicāraṇē</l>
      </lg>
      <lg xml:id="SNV.253" n="253">
	<l>dēśakālanimittāni vyañjakānyarthavādinaḥ</l>
	<l>śaktīnāṁ kāraṇasthānāṁ svakāryaniyamaṁ prati</l>
      </lg>
      <lg xml:id="SNV.254" n="254">
	<l>śaktayō ’pi ca bhāvānāṁ kāryārthāpattilpitāḥ</l>
	<l>prasiddhāḥ pāramārthikyaḥ pratikāryaṁ vyavsthitāḥ</l>
      </lg>
      <lg xml:id="SNV.255" n="255">
	<l>bhavatas tu na vijñānād bhinnābhinnā nirūpyatē</l>
	<l>śaktiḥ saṁvr̥tisadbhāvam utsr̥jya paramārthataḥ</l>
      </lg>
      <lg xml:id="SNV.256" n="256">
	<l>vāsanaiva ca yuṣmābhiḥ śaktiśabdēna gīyatē</l>
	<l>nimittaniyatatvaṁ ca vāsanāyā yad ucyatē</l>
      </lg>
      <lg xml:id="SNV.257" n="257">
	<l>tasyāś cāsambhavēnaitad apārārthyāc ca durlabham</l>
	<l>dēśakālanimittādi na ca tē ’sti niyāmakam</l>
      </lg>
      <lg xml:id="SNV.258" n="258">
	<l>matvaitad api cēty āha bhāṣyakāraḥ paraṁ prati</l>
	<l>tasmād aparihārō ’yaṁ tantubhyas tē yathā paṭaḥ</l>
      </lg>
      <lg xml:id="SNV.259" n="259">
	<l>tathā mē tantubuddhibhyaḥ paṭabuddhir itīdr̥śaḥ</l>
	<l>ēvamādyapramāṇābhyāṁ na tāvad bāhyaśūnyatā</l>
      </lg>
      <lg xml:id="SNV.260" n="260">
	<l>āgamasya tu naivēha vyāpāraḥ atō ’nyathāpi vā</l>
	<l>nōpamā sadr̥śābhāvāt, nārthāpattir viparyayāt</l>
      </lg>
      <lg xml:id="SNV.261" n="261">
	<l>tasmād abhāvagamyatvaṁ śūnyatāyāḥ sthitaṁ hi naḥ</l>
	<l>ēvaṁ pramāṇatō ’siddhā yaiḥ pramēyāśrayōcyatē</l>
	<l>bāhyasyāṇusamūhādēr grāhyasyāsambhavēkṣaṇāt</l>
      </lg>
      <lg xml:id="SNV.263" n="263">
	<l>tairāntarāsambhavatō yathōktād jñēyatvam anyasya balād upēyam</l>
	<l>grāhyā na cēṣṭāḥ paramāṇavō ’taḥ satyaḥ samūhaḥ pratipādanīyaḥ</l>
      </lg>
      <lg xml:id="SNV.264" n="264">
	<l>iti bahirviṣayapratipādanād tadabhāvakr̥tā matisaṁvr̥tiḥ</l>
	<l>ubhayatattvavidāṁ paramārthataḥ, kṣamam idaṁ dhuri dharmavicāraṇē</l>
      </lg>
    </div>

    <div n="AMP">
      <head>auttpattikasūtra anumānaparicchēda (AMP)</head>
      <lg xml:id="AMP.1" n="1">
	<l>pratyakṣāvyabhicāritvād ēvaṁlakṣaṇakaṁ ca yat</l>
	<l>prasiddham anumānādi na parīkṣyaṁ tad apy ataḥ</l>
      </lg>
      <lg xml:id="AMP.2" n="2">
	<l>pramātā jñātasambandhaḥ ēkadēśyatha vōcyatē</l>
	<l>karmadhārayapakṣō vā sambandhinyēkadēśatā</l>
      </lg>
      <lg xml:id="AMP.3" n="3">
	<l>dvayaṁ vā jñātasambandham upalabdhaṁ parasparam</l>
	<l>tasyaikadēśaśabdābhyām ucyētē samudāyinau</l>
      </lg>
      <lg xml:id="AMP.4" n="4">
	<l>sambandhō vyāptir iṣṭātra liṅgādharmasya liṅginā</l>
	<l>vyāpyasya gamakatvaṁ ca vyāpakaṁ gamyam iṣyatē</l>
      </lg>
      <lg xml:id="AMP.5" n="5">
	<l>yō yasya dēśakālābhyāṁ samō nyūnō ’pi vā bhavēt</l>
	<l>sa vyāpyō vyāpakas tasya samō vābhyadhikō ’pi vā</l>
      </lg>
      <lg xml:id="AMP.6" n="6">
	<l>tēna vyāpyē gr̥hītē ’rthē vyāpakas tasya gr̥hyatē</l>
	<l>na hy anyathā bhavaty ēṣā vyāpyavyāpakatā tayōḥ</l>
      </lg>
      <lg xml:id="AMP.7" n="7">
	<l>vyāpakatvagr̥hītas tu vyāpyō yady api vastutaḥ</l>
	<l>ādhikyē ’py aviruddhatvād vyāpyaṁ na pratipādayēt</l>
      </lg>
      <lg xml:id="AMP.8" n="8">
	<l>vispaṣṭaṁ dr̥ṣṭam ētc ca gōviṣāṇitvayōr mitau</l>
	<l>vyāpyatvād gamikā gāvō vyāpikā na viṣāṇitā</l>
      </lg>
      <lg xml:id="AMP.9" n="9">
	<l>tēna yatrāpy ubhau dhrmau vyāpyavyāpakasammatau</l>
	<l>tatrāpi vyāpyataiva syād aṅgaṁ na vyāpitā mitēḥ</l>
      </lg>
      <lg xml:id="AMP.10" n="10">
	<l>tēna dharmyantarēṣv ēṣā yasya yēnaiva yādr̥śī</l>
	<l>dēśē yāvati kālē vā vyāpyatā prāṅ nirūpitā</l>
      </lg>
      <lg xml:id="AMP.11" n="11">
	<l>tasya tāvati tādr̥k sa dr̥ṣṭō dharmyantarē punaḥ</l>
	<l>vyāpyāṁśō vyāpakāṁśasya tathaiva pratipādkaḥ</l>
      </lg>
      <lg xml:id="AMP.12" n="12">
	<l>bhūyōdarśanagamyā ca vyāptiḥ, sāmānyadharmayōḥ</l>
	<l>jñāyatē bhēdahānēna, kva cic cāpi viśēṣayōḥ</l>
      </lg>
      <lg xml:id="AMP.13" n="13">
	<l>kr̥ttikōdayamālakṣya rōhiṇyāsattik.lptivat</l>
	<l>vyāptēś ca dr̥śyamānāyāḥ kaś cid dharmaḥ prayōjakaḥ</l>
      </lg> 
      <lg xml:id="AMP.14" n="14">
	<l>asmin saty amunā bhāvyam iti śaktyā nirūpyatē</l>
	<l>anyē paraprayuktānāṁ vyāptīnām upajīvakāḥ</l>
      </lg>
      <lg xml:id="AMP.15" n="15">
	<l>tair dr̥ṣṭair api naivēṣṭā vyāpakāṁśāvadhāraṇā</l>
	<l>yē tu tān api visrabdhaṁ sādhyasiddhyau prayuñjatē</l>
      </lg>
      <lg xml:id="AMP.16" n="16">
	<l>sulabhaiḥ pratihētvādidōṣair bhrāmyanti tē ciram</l>
	<l>tēṣv āgamaviruddhatvaṁ svayaṁ cēṣṭavighātitā</l>
      </lg>
      <lg xml:id="AMP.17" n="17">
	<l>alaukikavivādāś ca varṇyas tē haitukais tataḥ</l>
	<l>niṣiddhitvēna hiṁsānām adharmatvaṁ prayujyatē</l>
      </lg>
      <lg xml:id="AMP.18" n="18">
	<l>tadabhāvē na tatsiddhir hiṁsātvād aprayōjakāt</l>
	<l>hētudvayaprayuktē ca mithyātvē sarvabuddhiṣu</l>
      </lg>
      <lg xml:id="AMP.19" n="19">
	<l>jñānatvōtpattimattvādisādhakō naprayōjakaḥ</l>
	<l>traivarṇikaprayuktā ca yāgādēḥ svargahētutā</l>
      </lg>
      <lg xml:id="AMP.20" n="20">
	<l>na manuṣyatvamātrēṇa śūdrasthēna prayujyatē</l>
	<l>kr̥tasāvayavatvādiprayuktā ca niāśitā</l>
      </lg>
      <lg xml:id="AMP.21" n="21">
	<l>prayatnānantarajñānasadr̥śair na prayujyatē</l>
	<l>jātimattvēndriyatvādi vastusanmātrabandhanam</l>
      </lg>
      <lg xml:id="AMP.22" n="22">
	<l>śadānityatvasiddhyarthaṁ kō vadēd yō na tārkikaḥ</l>
	<l>tasmād ya ēva yasyārthō dr̥ṣṭaḥ sādhanaśaktitaḥ</l>
      </lg>
      <lg xml:id="AMP.23" n="23">
	<l>sa ēva gamakas tasya na prasaṅgānvitō ’pi yaḥ</l>
	<l>upāttaś caikadēśābhyāṁ dharmy apy atraikadēśatā</l>
      </lg>
      <lg xml:id="AMP.24" n="24">
	<l>apārārthyē hi dhūmādēḥ svarūpair naikadēśatā</l>
	<l>sa ēva cōbhayātamāyaṁ gamyō gamaka ēva vā</l>
      </lg>
      <lg xml:id="AMP.25" n="25">
	<l>asiddhēnaikadēśēna gamyaḥ siddhēna bōdhakaḥ</l>
	<l>ataḥ pr̥thagabhinnō vāprayōktṇāṁ vivakṣaya</l>
      </lg>
      <lg xml:id="AMP.26" n="26">
	<l>anityaḥ kr̥takō yasmād dhūmavān agnimān iti</l>
	<l>dharmyabhinnam upādānam, bhēdō ’trāgnir itīdr̥śē</l>
      </lg>
      <lg xml:id="AMP.27" n="27">
	<l>ēkadēśaviśiṣṭaś ca dharmyēvātrānumīyatē</l>
	<l>na hi tannirapēkṣatvē sambhavaty anumēyatā</l>
      </lg>
      <lg xml:id="AMP.28" n="28">
	<l>na dharmamātraṁ siddhatvāt, tathā dharmī, tathōbhayam</l>
	<l>vyastaṁ vāpi samastaṁ vā svātantryēṇānumīyatē</l>
      </lg>
      <lg xml:id="AMP.29" n="29">
	<l>ēkadēśasya liṅgatvaṁ sādhyēnānugamō ’sya ca</l>
	<l>dvayṁ ca na syād iṣṭaṁ sat pakṣēṣv ēṣu yathākramam</l>
      </lg>
      <lg xml:id="AMP.30" n="30">
	<l>anityatvādayō dharmāḥ kr̥takatvādayō na hi</l>
	<l>dhvaninānugamō naiṣāṁ nōbhayasyōbhayēna vā</l>
      </lg>
      <lg xml:id="AMP.31" n="31">
	<l>sambandhō ’py anupādānān nāmnā ṣaṣṭhyāpi vā mitau</l>
	<l>na cāpy anugamas tēna liṅgasyēha nidarśyatē</l>
      </lg>
      <lg xml:id="AMP.32" n="32">
	<l>na cākāradvayaṁ tasya sādhyasādhanabhāg bhavēt</l>
	<l>tasmad arthagr̥hītatvānmatubarthasya gamyatā</l>
      </lg>
      <lg xml:id="AMP.33" n="33">
	<l>na svāntantryēṇa mantavyā, yathā daṇḍyādiśabdataḥ</l>
	<l>viśīṣṭārthapratītau syāt sambandhō nāntarīyakaḥ</l>
      </lg>
      <lg xml:id="AMP.34" n="34">
	<l>viśēṣaṇaviśēṣyatvam āpannau dvāv imāv ataḥ</l>
	<l>gamyau, aṅgāṅgibhāvas tu kaiś cid iṣṭō vikalpataḥ</l>
      </lg>
      <lg xml:id="AMP.35" n="35">
	<l>sarvathā dharmiṇō dharmō dharmēṇa tv avagamyatē</l>
	<l>viśēṣaṇaviśēṣyatvē na viśēṣō ’vadhāryatē</l>
      </lg>
      <lg xml:id="AMP.36" n="36">
	<l>tatrōtaraṁ vadanty anyē yadi dharmī viśēṣaṇam</l>
	<l>hētudharmēṇa samandhas tasyāprādhānyataḥ sphuṭaḥ</l>
      </lg>
      <lg xml:id="AMP.37" n="37">
	<l>pradhānatvād dhi dharmēṇa sambandhō vākyatō bhavēt</l>
	<l>tatrāsambhavataḥ paścāt kalpyō ’sau dharminā saha</l>
      </lg>
      <lg xml:id="AMP.38" n="38">
	<l>dhvanēr ity atha vā vācyam, anvayasya tu darśanē</l>
	<l>bhēdōpāttasya dharmasya guṇābhāvō na duṣyati</l>
      </lg>
      <lg xml:id="AMP.39" n="39">
	<l>agnēr dēśaviśiṣṭatvē na caitat pakṣalakṣaṇam</l>
	<l>viśiṣṭatāsya dēśēna bhavēd ēvamprakārikā</l>
      </lg>
      <lg xml:id="AMP.40" n="40">
	<l>yō ’gniḥ sō ’sti kva cid dēśē yō dr̥ṣṭō yatra tatra vā</l>
	<l>agniḥ pūrvānubhūtō vā dēśamātrēṇa saṅgataḥ</l>
      </lg>
      <lg xml:id="AMP.41" n="41">
	<l>yō ’gniḥ sō ’nēna yuktō vā yō dr̥ṣṭō ’nēna sō ’tha vā</l>
	<l>yō ’yaṁ sa dēśamātrēṇa yuktaḥ, pūrvēṇa vāpy ayam</l>
      </lg>
      <lg xml:id="AMP.42" n="42">
	<l>ētaddēśaviśiṣṭō vā yō ’yam agnir iti, iha tu</l>
	<l>pūrvayōḥ siddhasādhyatvaṁ parēṣu syād viruddhatā</l>
      </lg> 
      <lg xml:id="AMP.43" n="43">
	<l>vyāptir ētēna dēśēna sarvāgnīnāṁ na yujyatē</l>
	<l>nāpi pūrvasya, nāpy ēṣa vahniḥ sarvair viśiṣyatē</l>
      </lg>
      <lg xml:id="AMP.44" n="44">
	<l>dēśaiḥ, pūrvēṇa vāpy asya na dēśēna viśēṣyatā</l>
	<l>ētaddēśaviśiṣṭō ’yam ity ētat kathyatē katham</l>
      </lg>
      <lg xml:id="AMP.45" n="45">
	<l>yadā dēśānapēkṣō ’gnir nāyam ity avadhāryatē</l>
	<l>agnēḥ pūrvataraṁ cātra dēśa ēvāvadhāryatē</l>
      </lg>
      <lg xml:id="AMP.46" n="46">
	<l>tajjñānakālabuddhaś ca na dēśaḥ syād viśēṣaṇam</l>
	<l>dēśasya parvatādēs tu svarūpē pāvakād r̥tē</l>
      </lg>
      <lg xml:id="AMP.47" n="47">
	<l>gr̥hītē ’gniviśiṣṭasya punarjñānaṁ na duṣyati</l>
	<l>tasmād dharmaviśiṣṭasya dharmiṇaḥ syāt pramēyatā</l>
      </lg>
      <lg xml:id="AMP.48" n="48">
	<l>sā dēśasyāgniyuktasya, dhūmasyānyaiś ca kalpitā</l>
	<l>nanu śabdavad ēva syāl liṅgamyaṁ viśiṣaṇam</l>
      </lg>
      <lg xml:id="AMP.49" n="49">
	<l>naivam, na hy atra liṅgasya śaktyanēkatvakalpanā</l>
	<l>na ca tasyānumēyatvam, viśēṣyaś cāvadhāritaḥ</l>
      </lg>
      <lg xml:id="AMP.50" n="50">
	<l>viśiṣṭatvēna cājñānāt tanmātrasyānumēyatā</l>
	<l>nanu dhūmaviśēṣyatvē hētōḥ pakṣaikadēśatā</l>
      </lg>
      <lg xml:id="AMP.51" n="51">
	<l>naitad asti, viśēṣē hi sādhyē sāmānyahētutā</l>
	<l>dhūmatajjānasambandhasmr̥tiprāmāṇyakalpanē</l>
      </lg>
      <lg xml:id="AMP.52" n="52">
	<l>phalēna viṣayaikatvaṁ tadvyāpārāt purōditam</l>
	<l>pramēyadhīpramāṇatvaṁ bhāṣyakāras tu manyatē</l>
      </lg>
      <lg xml:id="AMP.53" n="53">
	<l>pratyakṣāniyamōktaś ca sarvatraivānuṣajyatē</l>
	<l>anumānagr̥hītasya tēnaiva pratipādanam</l>
      </lg>
      <lg xml:id="AMP.54" n="54">
	<l>parēbhyō vāñchatā vācyaḥ pūrvapakṣō yathōditaḥ</l>
	<l>tatra dharmiṇam uddiśya sādhyadharmō vidhīyatē</l>
      </lg>
      <lg xml:id="AMP.55" n="55">
	<l>niyamas tadvipakṣāc ca kalpyatē nāvirōdhinaḥ</l>
	<l>asannikr̥ṣṭavācā ca dvayam atra jihāsitam</l>
      </lg>
      <lg xml:id="AMP.56" n="56">
	<l>tādrūpyēṇa paricchittis tadviparyayatō ’pi ca</l>
	<l>pramitasya pramāṇē hi nāpēkṣā jāyatē punaḥ</l>
      </lg>
      <lg xml:id="AMP.57" n="57">
	<l>tādrūpyēṇa paricchinnē pramāṇaṁ niṣphalaṁ param</l>
	<l>vaiparītyaparicchinnē nāvakāśaḥ parasya tu</l>
      </lg>
      <lg xml:id="AMP.58" n="58">
	<l>mūlē tasya hy anutpannē pūrvēṇa viṣayō hr̥taḥ</l>
	<l>pratyakṣādēś ca ṣaṭkasya yēnaivārthō ’vadhāritaḥ</l>
      </lg>
      <lg xml:id="AMP.59" n="59">
	<l>tēnaivōttarabādhaḥ syād, vikalpādēr asambhavāt</l>
	<l>agrāhyatā tu śabdādēḥ pratyakṣēṇa virudhyatē</l>
      </lg>
      <lg xml:id="AMP.60" n="60">
	<l>tēṣām aśrāvaṇatvādi viruddham anumānataḥ</l>
	<l>na hi śrāvaṇatā nāma pratyakṣēṇāvagamyatē</l>
      </lg>
      <lg xml:id="AMP.61" n="61">
	<l>sānvayavyatirēkābhyāṁ gamyatē badhirādiṣu</l>
	<l>tridhā śabdavirōdhaḥ syāt pratijñādivibhāgataḥ</l>
      </lg>
      <lg xml:id="AMP.62" n="62">
	<l>pratijñāpūrvasañjalpasarvalōkaprasiddhitaḥ</l>
	<l>yāvajjīvam ahaṁ maunīty uktimātrēṇa bādhyatē</l>
      </lg>
      <lg xml:id="AMP.63" n="63">
	<l>sarvavākyamr̥ṣātvē tu dharmōktyaivātmabādhanam</l>
	<l>dharmyuktyāhaṁ yatō jātaḥ sā vandhyā jananī mama</l>
      </lg>
      <lg xml:id="AMP.64" n="64">
	<l>bauddhasya śabdanityatvaṁ pūrvōpētēna bādhyatē</l>
	<l>candraśabdābhidhēyatvaṁ śaśinō yō niṣēdhati</l>
      </lg>
      <lg xml:id="AMP.65" n="65">
	<l>sa sarvalōkasiddhēna candrajñānēna bādhyatē</l>
	<l>jñātagōgavayākāraṁ prati yaḥ sādhayēd idam</l>
      </lg>
      <lg xml:id="AMP.66" n="66">
	<l>na gōr gavayasādr̥śyaṁ tasya bādhōpamānataḥ</l>
	<l>gēhāvagatanāstitvō jīvaṁś caitrō yadā bahiḥ</l>
      </lg>
      <lg xml:id="AMP.67" n="67">
	<l>nāstīti sādhyatē bādhas tatrārthāpattitō bhavēt</l>
	<l>agnāvadāhakē sādhyē śabdē cānabhidhāyakē</l>
      </lg>
      <lg xml:id="AMP.68" n="68">
	<l>śrōtrādināstitāyāṁ ca śabdānityatvasādhanē</l>
	<l>śrutārthāpattibādhō ’tra yadāptōktinivāritē</l>
      </lg>
      <lg xml:id="AMP.69" n="69">
	<l>divābhujau niṣidhyēta hētunā rātribhōjanam</l>
	<l>śaśaśr̥ṅgādisadbhāvavirōdhō ’nupalabdhitaḥ</l>
      </lg>
      <lg xml:id="AMP.70" n="70">
	<l>ēvaṁ ca dharmasambandhabādhas tāvad udāhr̥taḥ</l>
	<l>dharmadharmyubhayēṣāṁ ca svarūpasvaviśēṣayōḥ</l>
      </lg>
      <lg xml:id="AMP.71" n="71">
	<l>śrutyarthākṣiptayōr vākyē vācyaḥ sarvapramāṇakaḥ</l>
	<l>tr̥ṇādivikriyāhētōr agnimaddhimasādhanē</l>
      </lg> 
      <lg xml:id="AMP.72" n="72">
	<l>pratyakṣāvagatāc chaityāt tadviśēṣōtthabādhanam</l>
	<l>adharmō vihitō duḥkhaṁ karōtyalpam itīha tu</l>
      </lg>
      <lg xml:id="AMP.73" n="73">
	<l>vihitatvād adharmasya svarūpasyaiva bādhanam</l>
	<l>tathā duḥkhanimittatvaṁ viśēṣas tasya bādhyatē</l>
      </lg>
      <lg xml:id="AMP.74" n="74">
	<l>ayathārthā dhiyaḥ sarvāḥ ity uktē dvayabādhanam</l>
	<l>svarūpasvaviśēṣābhyām, taddhīmithyātvasādhanāt</l>
      </lg>
      <lg xml:id="AMP.75" n="75">
	<l>kṣaṇikātyantamithyātvē viśēṣau ca dvayōr iha</l>
	<l>darśanād ēkadēśasyēty anēnaitad vyudasyatē</l>
      </lg>
      <lg xml:id="AMP.76" n="76">
	<l>yatraikasyōbhayōr vāpi saṁśayādhīviparyayāḥ</l>
	<l>śaityān na dāhakō bahniś cākṣuṣatvād anityatā</l>
      </lg>
      <lg xml:id="AMP.77" n="77">
	<l>śabdasyētyēvamādau tu dvayōḥ siddhō viparyayaḥ</l>
	<l>kr̥takatvaguṇatvādau parōktē yājñikaṁ prati</l>
      </lg>
      <lg xml:id="AMP.78" n="78">
	<l>svōktē caivamprakārē syād asiddhō ’nyatarasya tu</l>
	<l>bāṣpādibhāvasandigdhō dvayōr anyatarasya vā</l>
      </lg>
      <lg xml:id="AMP.79" n="79">
	<l>dhūmas tridhāpy asiddhaḥ syāt, ēvaṁ tāvat svarūpataḥ</l>
	<l>ēta ēva prakārāḥ syur āśrayāsiddhikalpanē</l>
      </lg>
      <lg xml:id="AMP.80" n="80">
	<l>jñātē ’pi hi svarūpēṇa nātaddharmē ’sti hētutā</l>
	<l>sarvatra dr̥ṣṭakāryatvād ātmā sarvagatas tv iti</l>
      </lg>
      <lg xml:id="AMP.81" n="81">
	<l>bauddhaṁ pratyāśrayāsiddhaḥ, laukikādēs tu saṁśayaḥ</l>
	<l>bāṅmātrāsiddhimātrēṇa vyavahārāprakalpanāt</l>
      </lg>
      <lg xml:id="AMP.82" n="82">
	<l>dvābhyāṁ yō ’sattvatō jñātas tadvacō dūṣaṇaṁ matam</l>
	<l>itarat sādhanaṁ tu syād vādinā yadi sādhyatē</l>
      </lg>
      <lg xml:id="AMP.83" n="83">
	<l>nirākaraṇasiddhau vā dūṣaṇaṁ prativādinaḥ</l>
	<l>sandēhaviparītatvahētū cātra nirākr̥tau</l>
      </lg>
      <lg xml:id="AMP.84" n="84">
	<l>jñātasambandhavacanāt, trayaḥ saṁśayahētavaḥ</l>
	<l>san sādhyē tadabhāvē vā dvābhyāṁ vyāvr̥tta ēva ca</l>
      </lg>
      <lg xml:id="AMP.85" n="85">
	<l>dvau viruddhārthasambaddhau yāv ēkatraikadēśini</l>
	<l>pramēyānityatāmūrtidharmāḥ sādhāraṇā dvayōḥ</l>
      </lg>
      <lg xml:id="AMP.86" n="86">
	<l>nityāyatnōtthayatnōtthānityēṣu dviranityataḥ</l>
	<l>nityā bhūrgandhavattvēna syād asādhāraṇas tvayam</l>
      </lg>
      <lg xml:id="AMP.87" n="87">
	<l>niścayaikāṅgavaikalyād ēṣa saṁśayakāraṇam</l>
	<l>sādhāraṇō yathā dr̥ṣṭō buddhidvayanimittakaḥ</l>
      </lg>
      <lg xml:id="AMP.88" n="88">
	<l>viruddhaikānavāptēś ca saṁśayē kāraṇaṁ matam</l>
	<l>atrāsādhāraṇō nāsti tadabhāvamukhēna tu</l>
      </lg>
      <lg xml:id="AMP.89" n="89">
	<l>dvayāsattvavirōdhāc ca mataḥ saṁśayakāraṇam</l>
	<l>sandigdhahētutā caiṣāṁ viṣayāpēkṣayōcyatē</l>
      </lg>
      <lg xml:id="AMP.90" n="90">
	<l>nirṇayasyāpi hētutvaṁ dr̥ṣṭaṁ sādhyāntarē yataḥ</l>
	<l>vyavacchēdānvayau labdhvā, niṣkriyādāv amūrtivat</l>
      </lg>
      <lg xml:id="AMP.91" n="91">
	<l>kṣityēkadēśasiddhatvē gandhavattvasya hētutā</l>
	<l>yatrāpratyakṣatā vāyōr arūpatvēna sādhyatē</l>
      </lg>
      <lg xml:id="AMP.92" n="92">
	<l>sparśāt pratyakṣatā vāsau viruddhāvyabhicāritā</l>
	<l>kē cij jātyantaraṁ caināṁ varṇayantyaparē punaḥ</l>
      </lg>
      <lg xml:id="AMP.93" n="93">
	<l>sādhāraṇatvam aṁśēna samastaṁ vāpy ananvayam</l>
	<l>pratijñā yatra bādhyēta pūrvōktair yasya sādhanaiḥ</l>
      </lg>
      <lg xml:id="AMP.94" n="94">
	<l>tat parājayataḥ kāryō nirṇayō bādhavarjanāt</l>
	<l>kva cit saṁśayahētū yau pratyēkatvēna lakṣitau</l>
      </lg>
      <lg xml:id="AMP.95" n="95">
	<l>saṅghātē nirṇayas tābhyāmūrdhvatākākavattvavat</l>
	<l>pratyēkaṁ saṁhatau vāpi gamakāvavirōdhinau</l>
      </lg>
      <lg xml:id="AMP.96" n="96">
	<l>tasmād bhinnau viruddhārthau hētū cātra nidarśitau</l>
	<l>ṣōḍhā viruddhatām āhuś caturddhā vaikadhāpi vā</l>
      </lg>
      <lg xml:id="AMP.97" n="97">
	<l>śrutyarthōktasya bādhāyāṁ pratijñārthasya hētunā</l>
	<l>nityatvē kr̥takatvasya dharmabādhād viruddhatā</l>
      </lg>
      <lg xml:id="AMP.98" n="98">
	<l>bādhō dharmaviśēṣasya yadā tv ēvaṁ prayujyatē</l>
	<l>arthavacchabdarūpaṁ syāt prāksambandhāvadhāraṇāt</l>
      </lg>
      <lg xml:id="AMP.99" n="99">
	<l>vibhaktimattvāt paścādvat svarūpēṇēti cāśritē</l>
	<l>asvarūpārthayōgas tu paścāc chabdasya dr̥śyatē</l>
      </lg>
      <lg xml:id="AMP.100" n="100">
	<l>tēna prāg api sambandhād asvarūpārthatā bhavēt</l>
	<l>ihapratyayahētutvād dravyādēr vyatiricyatē</l>
      </lg> 
      <lg xml:id="AMP.101" n="101">
	<l>samavāyō yathēhāyaṁ ghaṭa ityādisaṅgatiḥ</l>
	<l>atrāpy asamavāyatvaṁ saṁyōgasyēva sidhyati</l>
      </lg>
      <lg xml:id="AMP.102" n="102">
	<l>tēna dharmisvarūpasya vaiparītyād viruddhatā</l>
	<l>yac ca sattāvad ēkatvaṁ samavāyasya kalpitam</l>
      </lg>
      <lg xml:id="AMP.103" n="103">
	<l>tatra saṁyōgavadbhēdāt syād viśēṣaviruddhatā</l>
	<l>nityam ātmāstitā kaiś cid yadā sautrāntikaṁ prati</l>
      </lg>
      <lg xml:id="AMP.104" n="104">
	<l>sādhyatē ’vayavābhāvād vyōmavad dvayabādhanam</l>
	<l>tadōbhayaviśēṣasya bādhō ’yaṁ sādhyatē yadā</l>
      </lg>
      <lg xml:id="AMP.105" n="105">
	<l>pārārthyaṁ cakṣurādīnāṁ saṅghātāc chayanādivat</l>
	<l>śayanē saṅghapārārthyaṁ bhautikavyāptahētukē</l>
      </lg>
      <lg xml:id="AMP.106" n="106">
	<l>ātmānaṁ prati pārārthyam asiddham iti bādhanam</l>
	<l>asaṁhataparārthatvē dr̥ṣṭē saṁhatatāpi ca</l>
      </lg>
      <lg xml:id="AMP.107" n="107">
	<l>anahaṅkārikatvaṁ ca cakṣurādēḥ prasajyatē</l>
	<l>gamakasyaikadēśasya vyāptir gamyēti bhāṣitum</l>
      </lg>
      <lg xml:id="AMP.108" n="108">
	<l>sādhyasādharmyavaidharmyadr̥ṣṭāntaḥ pratipādyatē</l>
	<l>tatra hētvartham uddiśya sādhyōpādānam iṣyatē</l>
      </lg>
      <lg xml:id="AMP.109" n="109">
	<l>uddēśyō vyāpyatē dharmō vyāpakaś cētarō mataḥ</l>
	<l>yadvr̥ttayōḥ prāthamyam ity ādyuddēśalakṣaṇam</l>
      </lg>
      <lg xml:id="AMP.110" n="110">
	<l>tadvr̥ttam ēva kāraś ca syād upādēyalakṣaṇam</l>
	<l>vadatyarthaṁ svaśaktyā ca śabdō vaktranapēkṣayā</l>
      </lg>
      <lg xml:id="AMP.111" n="111">
	<l>sādhyahētutvam arthānāṁ vyāptiśaktyanurōdhataḥ</l>
	<l>tatrājñānād yadā vakta sahacāravivakṣayā</l>
      </lg>
      <lg xml:id="AMP.112" n="112">
	<l>viparyayēṇa vā hētau na vyāptatvaṁ vivakṣati</l>
	<l>vivakṣann api vā śabdaṁ tadyōgyaṁ na vadēd yadi</l>
      </lg>
      <lg xml:id="AMP.113" n="113">
	<l>ghaṭē kr̥takanāśitvē nāśivyāptaṁ kr̥tēna vā</l>
	<l>na tadēṣṭasya hētutvam, syād aniṣṭasya caiva tat</l>
      </lg>
      <lg xml:id="AMP.114" n="114">
	<l>tasmād vyāpyatvarūpēṇa vācyō hētutvasammataḥ</l>
	<l>yadā samyak prayuktē ’pi vākyē ’rthō na tathā bhavēt</l>
      </lg>
      <lg xml:id="AMP.115" n="115">
	<l>sādhyahētūbhayavyāptiśūnyatvāt paramārthataḥ</l>
	<l>nityō dhvaniramūrttatvāt karmavat paramāṇuvat</l>
      </lg>
      <lg xml:id="AMP.116" n="116">
	<l>ghaṭavad vyōmavaccāpi, tadasadvādinaṁ prati</l>
	<l>dharmyasiddhāv api hy ēvaṁ dr̥ṣṭāntābhāsatā bhavēt</l>
      </lg>
      <lg xml:id="AMP.117" n="117">
	<l>tat sadbhāvē ’pi ca vyōmni dvayayuktē ’pi kīrtitē</l>
	<l>karmādyālōcanād vyāptir hētōr nāstīti varjanam</l>
      </lg>
      <lg xml:id="AMP.118" n="118">
	<l>vyāptyā sādharmya uktē ca na vaidharmyam apēkṣyatē</l>
	<l>sahabhāvitvadr̥ṣṭyā tu yadā vyāptiṁ na lakṣayēt</l>
      </lg>
      <lg xml:id="AMP.119" n="119">
	<l>paraḥ sādharmyadr̥ṣṭāntāt tac ca nāpēkṣatē yadā</l>
	<l>vaktā vā sahabhāvitvaṁ śuddhaṁ tēna vadēd yadā</l>
      </lg>
      <lg xml:id="AMP.120" n="120">
	<l>viparītānvayaṁ vāpi tat samādhitsayā tadā</l>
	<l>pūrvajñānōpamardēna vaidharmyēṇēṣṭasādhanam</l>
      </lg>
      <lg xml:id="AMP.121" n="121">
	<l>sāhityamātraṁ pūrvōktaṁ hētōs tatrōpayujyatē</l>
	<l>vyāpyavyāpakabhāvō hi bhāvayōr yādr̥g iṣyatē</l>
      </lg>
      <lg xml:id="AMP.122" n="122">
	<l>tayōr abhāvayōs tasmād viparītaḥ pratīyatē</l>
	<l>dhūmabhāvē ’gnibhāvēna vyāptē ’nagnis tataś cyutaḥ</l>
      </lg>
      <lg xml:id="AMP.123" n="123">
	<l>adhūma ēva vidyētētyēvaṁ vyāpyatvamaśnutē</l>
	<l>tathānagnāvadhūmēna vyāptē dhūmas tatacyutaḥ</l>
      </lg>
      <lg xml:id="AMP.124" n="124">
	<l>anyatrānavakāśatvād vyāpyatē dhruvam agninā</l>
	<l>vyāpakau tu yadōcyētē bhāvābhāvau tadā tataḥ</l>
      </lg>
      <lg xml:id="AMP.125" n="125">
	<l>naiva vyāpyād vipakṣasya pracyutiḥ kathitā bhavēt</l>
	<l>tasmād dhūmēna sādhyatvam agnēḥ prārthayatē yadā</l>
      </lg>
      <lg xml:id="AMP.126" n="126">
	<l>tadānagnir adhūmēna vyāptō vācyaḥ na cānyathā</l>
	<l>anagnyadhūmasāhityē vyāptēr vāpi viparyayē</l>
      </lg>
      <lg xml:id="AMP.127" n="127">
	<l>na prastutōpakāraḥ syād anyad vāpi prasādhyatē</l>
	<l>yatrāpy arthasya śūnyatvaṁ dvābhyām ēkēna vā bhavēt</l>
      </lg>
      <lg xml:id="AMP.128" n="128">
	<l>yad anityaṁ tu tan mūrtam aṇuvad buddhivat khavat</l>
	<l>sādhyēna vyāptisiddhyaiva vyatirēkō ’tra kathyatē</l>
      </lg>
      <lg xml:id="AMP.129" n="129">
	<l>yasyāyaṁ nāsty asau hētus tēna sādhyēna nāpyatē</l>
	<l>tēna dr̥ṣṭē ’pi sāhityē na sarvō gamya iṣyatē</l>
      </lg> 
      <lg xml:id="AMP.130" n="130">
	<l>sahadr̥ṣṭir na sambandhō vyāptir naiva ca tāvatā</l>
	<l>mūrtānityatvayuktē ’pi tasmād aṅgīkr̥tē ghaṭē</l>
      </lg>
      <lg xml:id="AMP.131" n="131">
	<l>karmādau vyāptyabhāvēna na dr̥ṣṭāntatvam iṣyatē</l>
	<l>aśēṣāpēkṣitatvāc ca saukaryāc cāpy adarśanāt</l>
      </lg>
      <lg xml:id="AMP.132" n="132">
	<l>sādhanē yadyapīṣṭō ’tra vyatirēkō ’numāṁ prati</l>
	<l>tāvatā na hy anaṅgatvaṁ yuktiḥ śābdē hi vakṣyatē</l>
      </lg>
      <lg xml:id="AMP.133" n="133">
	<l>bōdhaprasaṅgō bhēdānāṁ na cāvyāptēr bhaviṣyati</l>
	<l>astisāmānyavastvēṣu vyāpitā tatra gamyatām</l>
      </lg>
      <lg xml:id="AMP.134" n="134">
	<l>kē cit sādharmyadr̥ṣṭāntē vyāptyāpi kathitē punaḥ</l>
	<l>vaidharmyōktim apīcchanti, vyāvr̥ttiniyamēcchayā</l>
      </lg>
      <lg xml:id="AMP.135" n="135">
	<l>hētau sādharmyadr̥ṣṭāntāt sādhyēnaivāvadhāritē</l>
	<l>vyāvr̥ttiḥ sarvataḥ prāptā sādhyābhāvē niyamyatē</l>
      </lg>
      <lg xml:id="AMP.136" n="136">
	<l>tat tu mandaphalaṁ yasmāt pakṣē ’py ēvaṁ nirūpitam</l>
	<l>vyāpakābhāvamātraṁ hi vyāpyān nityaṁ nivartatē</l>
      </lg>
      <lg xml:id="AMP.137" n="137">
	<l>tasmād yathaiva śuklatvē paṭasyōktē virōdhinām</l>
	<l>nivr̥ttir na tu dairdhyādēs tathātrāpi bhaviṣyati</l>
      </lg>
      <lg xml:id="AMP.138" n="138">
	<l>dvaividhyaṁ nōpapannaṁ tu yathaiva hy agnidhūmayōḥ</l>
	<l>pratyakṣadr̥ṣṭaḥ sambandhō gatiprāptyōs tathaiva hi</l>
      </lg>
      <lg xml:id="AMP.139" n="139">
	<l>ādityē ’nupalabdhiś cēn na dēśē ’py adhunātanē</l>
	<l>kva cit tatrōpalabdhiś cēd dēvadattē ’pi dr̥śyatām</l>
      </lg>
      <lg xml:id="AMP.140" n="140">
	<l>yadi dharmyantarāpēkṣā tatra sāmānyadr̥ṣṭatā</l>
	<l>syād agnidhūmayōḥ saiva, tasmād ēvaṁ pracakṣatē</l>
      </lg>
      <lg xml:id="AMP.141" n="141">
	<l>pratyakṣadr̥ṣṭasambandhaṁ yayōr ēva viśēṣayōḥ</l>
	<l>gōmayēndhanatajjanyaviśēṣādimatiḥ kr̥tā</l>
      </lg>
      <lg xml:id="AMP.142" n="142">
	<l>taddēśasthēna tēnaiva gatvā kālāntarē ’pi tam</l>
	<l>yadāgnir budhyatē, tasya pūrvabōdhāt punaḥ punaḥ</l>
      </lg>
      <lg xml:id="AMP.143" n="143">
	<l>sandihyamānasadbhāvavastubōdhāt pramāṇatā</l>
	<l>viśēṣadr̥ṣṭam ētac ca likhitaṁ vindhyavāsinā</l>
      </lg>
      <lg xml:id="AMP.144" n="144">
	<l>ākr̥tyōr ēva caiṣēṣṭā vyavacchēdēna kēna cit</l>
	<l>hētusādhyavyavasthēti viśēṣō nōpadarśitaḥ</l>
      </lg>
      <lg xml:id="AMP.145" n="145">
	<l>agnidhūmāntaratvē ca vācyē sāmānyatō mitau</l>
	<l>sāmānyadr̥ṣṭam ēkāntād atrētyāditya ucyatē</l>
      </lg>
      <lg xml:id="AMP.146" n="146">
	<l>pratyakṣaviṣayatvaṁ ca sāmānyasya prasādhitam</l>
	<l>vastutvaṁ ca, atra hētur vā dvayasyāpy abhidhīyatē</l>
      </lg>
      <lg xml:id="AMP.147" n="147">
	<l>dhūmād agnyanumānasya vastvālambanatā bhavēt</l>
	<l>abhāvānyapramāṇatvāt svārthē śrōtrādibuddhivat</l>
      </lg>
      <lg xml:id="AMP.148" n="148">
	<l>sāmānyasya ca vastutvaṁ pratyakṣagrāhyatāpi ca</l>
	<l>abhāvānyapramēyatvād asādhāraṇavastuvat</l>
      </lg>
      <lg xml:id="AMP.149" n="149">
	<l>sāmānyaṁ nānumānēna vinā yasya pratīyatē</l>
	<l>na ca liṅgavinirmuktam anumānaṁ pravartatē</l>
      </lg>
      <lg xml:id="AMP.150" n="150">
	<l>asāmānyasya liṅgatvaṁ na ca kēna cid iṣyatē</l>
	<l>na cānavagataṁ liṅgaṁ kiñ cid asti prakāśakam</l>
      </lg>
      <lg xml:id="AMP.151" n="151">
	<l>tasya vāpy anumānēna syād anyēna gatiḥ punaḥ</l>
	<l>tadutpattiś ca liṅgāt syāt sāmānyajñānasaṁhitāt</l>
      </lg>
      <lg xml:id="AMP.152" n="152">
	<l>tasya cāpy anumānatvāt bhavēl liṅgēna cōdbhavaḥ</l>
	<l>anumānāntarād ēva jñānēnaivaṁ ca kalpanē</l>
      </lg>
      <lg xml:id="AMP.153" n="153">
	<l>liṅgaliṅgyanumānānām ānantyād ēkaliṅgini</l>
	<l>gatir yugasahasrēṣu bahuṣv api na vidyatē</l>
      </lg>
      <lg xml:id="AMP.154" n="154">
	<l>atha sāmānyabhūtē ’pi liṅgē ’nyasmād gatir bhavēt</l>
	<l>pramāṇād apramāṇād vā tathā liṅgigatir bhavēt</l>
      </lg>
      <lg xml:id="AMP.155" n="155">
	<l>ēvam apy anumānasya nityōcchēdaḥ prasajyatē</l>
	<l>pramāṇāntaram ēva syāt sāmānyasyāvabōdhakam</l>
      </lg>
      <lg xml:id="AMP.156" n="156">
	<l>apramāṇāvabuddhād vā liṅgāl liṅgini yā matiḥ</l>
	<l>sāpi mithyā bhavēn nityaṁ bāṣpajātāgnibuddhivat</l>
      </lg>
      <lg xml:id="AMP.157" n="157">
	<l>nanv apramāṇabhūtāpi sambandhasmr̥tir iṣyatē</l>
	<l>yathā liṅgigatau hētus tathā liṅgagatir bhavēt</l>
      </lg>
      <lg xml:id="AMP.158" n="158">
	<l>tatra yat pūrvavijñānaṁ tasya prāmāṇyam iṣyatē</l>
	<l>tadupasthānamātrēṇa smr̥tēḥ syāc caritārthatā</l>
      </lg> 
      <lg xml:id="AMP.159" n="159">
	<l>na tu liṅgagatau kiñ cit pramāṇam upapadyatē</l>
	<l>tadabhāvāsmr̥tiś cātra na kathañ cit pravartatē</l>
      </lg>
      <lg xml:id="AMP.160" n="160">
	<l>smārtam ētadabhēdēna vijñānam iti yō vadēt</l>
	<l>tasya vandhyāsutē ’py asti nūnaṁ smaraṇaśaktatā</l>
      </lg>
      <lg xml:id="AMP.161" n="161">
	<l>na cāsādhāraṇō ’rthātmā sāmānyajñānakāraṇam</l>
	<l>yasmān nāsyāvinābhāvas tēna dr̥ṣṭaḥ kathañ cana</l>
      </lg>
      <lg xml:id="AMP.162" n="162">
	<l>syād vā sambandhadr̥ṣṭyāsau sāmānyaṁ kr̥takatvavat</l>
	<l>na hy asādhāraṇaṁ vastu pūrvatrēha ca vidyatē</l>
      </lg>
      <lg xml:id="AMP.163" n="163">
	<l>na cāpy avyapadēśasya vikalparahitasya ca</l>
	<l>vinā pūrvānusandhānāl liṅgatvam upapadyatē</l>
      </lg>
      <lg xml:id="AMP.164" n="164">
	<l>kalpyantē ca viśēṣā yē tē ’py aliṅgam ananvayāt</l>
	<l>ētasmād ēva hētōḥ syāt tajñānasyāpy aliṅgatā</l>
      </lg>
      <lg xml:id="AMP.165" n="165">
	<l>sāmānyarūpatāyāṁ vā tathaivānavadhāraṇam</l>
	<l>kva cid vā dr̥ṣṭasambandhē sarvaḥ pratyāyakō bhavēt</l>
      </lg>
      <lg xml:id="AMP.166" n="166">
	<l>sambandhānubhavō ’vaśyam ēṣitavyaś ca liṅganaḥ</l>
	<l>anumānapravr̥ttēs tu prāg jñānaṁ tatra nāsti tē</l>
      </lg>
      <lg xml:id="AMP.167" n="167">
	<l>na cāpi vāsanāmātrāl liṅgajñānasya sambhavaḥ</l>
	<l>liṅgijñānaṁ ca tadvat syāt trirūpāl liṅgatō na tat</l>
      </lg>
      <lg xml:id="AMP.168" n="168">
	<l>tatrābhāvasya liṅgatvaṁ na cāsāv ānumānikaḥ</l>
	<l>pramāṇāntaragamyatvāt tatra dōṣō na jāyatē</l>
      </lg>
      <lg xml:id="AMP.169" n="169">
	<l>pratyakṣāvagatāl liṅgād yasya liṅgigatir bhavēt</l>
	<l>tasya nātō ’dhikaṁ kiñ cit prārthanīyaṁ prasajyatē</l>
      </lg>
      <lg xml:id="AMP.170" n="170">
	<l>yatrāpy anumitāl liṅgāl liṅgini grahaṇaṁ bhavēt</l>
	<l>tatrāpi maulikaṁ liṅgaṁ pratyakṣād ēva gamyatē</l>
      </lg>
      <lg xml:id="AMP.171" n="171">
	<l>liṅgatvaṁ kr̥takatvādau kriyāyāḥ kārakasya vā</l>
	<l>pratyakṣatvaṁ ca tasyēṣṭam iti dūraṁ na gamyatē</l>
      </lg>
      <lg xml:id="AMP.172" n="172">
	<l>ēvaṁ śabdōpamānādau sāmānyāśrayatā yataḥ</l>
	<l>taddaussthityēna daussthityaṁ sarvatrātaḥ prasajyatē</l>
      </lg>
      <lg xml:id="AMP.173" n="173">
	<l>tasmāt pratyakṣapūrvatvaṁ pramāṇāntara iṣyatē</l>
	<l>pratyakṣatvaṁ ca sāmānyē nānyathā hi gatir bhavēt</l>
      </lg>
      <lg xml:id="AMP.174" n="174">
	<l>pratyakṣālambanatvaṁ ca viśēṣasya kathaṁ bhavēt</l>
	<l>yadā vastvantarāpēkṣaḥ sāmānyāṁśaḥ sa kīrtyatē</l>
      </lg>
      <lg xml:id="AMP.175" n="175">
	<l>rūpādayō hi sāmānyaṁ sarvē nīlādyapēkṣayā</l>
	<l>svaviśēṣānapēkṣyātha nīlādīnāṁ samānatā</l>
      </lg>
      <lg xml:id="AMP.176" n="176">
	<l>tē cāpi tāvat sāmānyaṁ yāvat syuḥ paramāṇavaḥ</l>
	<l>dvyaṇukasyāpi yadrūpaṁ tad dhi sādhāraṇaṁ dvayōḥ</l>
      </lg>
      <lg xml:id="AMP.177" n="177">
	<l>na cāntyēna viśēṣēṇa vyavahārō ’sti kasya cit</l>
	<l>na ca pratyakṣatā tasya saṅghātē kēvalasya vā</l>
      </lg>
      <lg xml:id="AMP.178" n="178">
	<l>bhēdēnāgr̥hyamāṇasya nābhēdō grāhyatāṁ vrajēt</l>
	<l>na ca bhinnēṣv abhinnatvabuddhēr grāhyatvasambhavaḥ</l>
      </lg>
      <lg xml:id="AMP.179" n="179">
	<l>samudāyō na vāpy asti bhavatāṁ na ca sarvadā</l>
	<l>sarvēṣām asatārthēna pratyayōtpattisambhavaḥ</l>
      </lg>
      <lg xml:id="AMP.180" n="180">
	<l>na caikajātiyōgēna vināsti samudāyatā</l>
	<l>samudāyē ’pi cāṇutvaṁ naitēṣām apagacchati</l>
      </lg>
      <lg xml:id="AMP.181" n="181">
	<l>sāmānyam ity adr̥śyē ’pi tēna sāmānya ēva naḥ</l>
	<l>vyāsaṅginī bhavaty ēṣā dhīrvināpy ēkakalpanāt</l>
      </lg>
      <lg xml:id="AMP.182" n="182">
	<l>vyāsajya vartamānasya sāmānyasya yathēndriyaiḥ</l>
	<l>grahaṇaṁ tadvad ēva syāt prativyaktinivēśinaḥ</l>
      </lg>
      <lg xml:id="AMP.183" n="183">
	<l>mīmāṁsakaiś ca nāvaśyam iṣyantē paramāṇavaḥ</l>
	<l>yadbalēnōpalabdhasya mithyātvaṁ kalpayēd bhavān</l>
      </lg>
      <lg xml:id="AMP.184" n="184">
	<l>samūharūpaṁ pratyakṣam adr̥śyaiḥ paramāṇubhiḥ</l>
	<l>yō ’pahnutē śaśasyāpi sō ’bhāvaṁ śr̥ṅgatō vadēt</l>
      </lg>
      <lg xml:id="AMP.185" n="185">
	<l>samūhaparamārthatvē sthitē tatsiddhihētukā</l>
	<l>yadi nāmāvagamyēta paramāṇvastitā punaḥ</l>
      </lg>
      <lg xml:id="AMP.186" n="186">
	<l>tasmād yad gr̥hyatē vastu yēna rūpēṇa sarvadā</l>
	<l>tat tathaivābhyupētavyaṁ sāmānyam atha vētarat</l>
      </lg>
      <lg xml:id="AMP.187" n="187">
	<l>sattādisāmānyam apēkṣya sarvaṁ gōtvādi sādhāraṇatām upaiti</l>
	<l>tasmād asādhāraṇam akṣagamyaṁ vadan na sāmānyam apahnuvīta</l>
      </lg> 
      <lg xml:id="AMP.188" n="188">
	<l>sāmānyarupēṇa na gr̥hyatē cēt, kiṁ vāstyasādhāraṇabuddhir atra</l>
	<l>yadvastu lōkaḥ pratipadyatē ’smin dvidhāpi tacchaktyata ēva vaktum</l>
      </lg>
    </div>

    <div n="SBP">
      <head>autpattikasūtra śabdaparicchēda (SBP)</head>
      <lg xml:id="SBP.1" n="1">
	<l>pratyakṣādiṣu vaktavyaṁ śabdamātrasya lakṣaṇam</l>
	<l>adatitvaritēnēha kiṁ śāstrād abhidhīyatē</l>
      </lg>
      <lg xml:id="SBP.2" n="2">
	<l>sāmānyalakṣaṇaṁ tyaktvā viśēṣasyaiva lakṣaṇam</l>
	<l>na śakyaṁ kēvalaṁ vaktum itō ’py asya na vācyatā</l>
      </lg>
      <lg xml:id="SBP.3" n="3">
	<l>yac cōktaṁ śabdavijñānād arthē jñānam itīdr̥śamū</l>
	<l>aviśiṣṭaṁ viśiṣṭasya na tacchāstrasya lakṣaṇam</l>
      </lg>
      <lg xml:id="SBP.4" n="4">
	<l>pravr̥ttir vā nivr̥ttir vā nityēna kr̥takēna vā</l>
	<l>puṁsāṁ yēnōpadiśyēta tacchāstram abhidhīyatē</l>
      </lg>
      <lg xml:id="SBP.5" n="5">
	<l>svarūpakathanaṁ yat tu kasya cit tatra dr̥śyatē</l>
	<l>tadaṅgatvēna tasyāpi śāstratvam avagamyatē</l>
      </lg>
      <lg xml:id="SBP.6" n="6">
	<l>bhāvanāyāṁ samastāyāṁ vākyād ēvōpajāyatē</l>
	<l>pravr̥ttir vā nivr̥ttir vā tacchāstraṁ na padād yataḥ</l>
      </lg>
      <lg xml:id="SBP.7" n="7">
	<l>aparīkṣāmiṣēṇāpi lakṣaṇāni vadannayam</l>
	<l>na svatantrōpayōgitvanirapēkṣāṇi jalpati</l>
      </lg>
      <lg xml:id="SBP.8" n="8">
	<l>tatra yallōkavākyasthaṁ kathayēcchabdalakṣaṇam</l>
	<l>vēdaṁ vyākhyātukāmasya tannātīvōpayujyatē</l>
      </lg>
      <lg xml:id="SBP.9" n="9">
	<l>pratyakṣādyupayōgaṁ tu varṇamātrāditaḥ puraḥ</l>
	<l>śāstrārthajñānavēlāyāṁ matvā tallakṣaṇaṁ kr̥tam</l>
      </lg>
      <lg xml:id="SBP.10" n="10">
	<l>yat tu gāmānayētyādivākyasthaṁ śabdalakṣaṇam</l>
	<l>tasya nēhōpayōgō ’sti tasmāc chāstragataṁ kr̥tam</l>
      </lg>
      <lg xml:id="SBP.11" n="11">
	<l>vēśēṣaś ca na sāmānyam antarēṇāsti kaś cana</l>
	<l>tasmāt tam apy udāhr̥tya sāmānyaṁ lakṣayēt sukham</l>
      </lg>
      <lg xml:id="SBP.12" n="12">
	<l>sāmānyarūpam apy ētadadhikārād viśiṣyatē</l>
	<l>cōdanā cōpadēśaś ca śāstram ēvēty udāhr̥tam</l>
      </lg>
      <lg xml:id="SBP.13" n="13">
	<l>yathā ca cōdanāśabdō vaidikyām ēva vartatē</l>
	<l>śabdajñānārthavijñānaśabdau śāstrē tathā sthitau</l>
      </lg>
      <lg xml:id="SBP.14" n="14">
	<l>pratyakṣādyaparīkṣyatvē tadantarbhāvahētukam</l>
	<l>śāstrasyāpy aparīkṣyatvamanayaiva dhiyōditam</l>
      </lg>
      <lg xml:id="SBP.15" n="15">
	<l>tatrānumānam ēvēdaṁ bauddhair vaiśēṣikaiḥ śritam</l>
	<l>bhēdaḥ sāṁkhyādibhis tv iṣṭō na tūktaṁ bhēdakāraṇam</l>
      </lg>
      <lg xml:id="SBP.16" n="16">
	<l>pūrvasaṁskārayuktāntyavarṇavākyādikalpanā</l>
	<l>vivakṣādi ca dhūmādau nāstīty ētēna bhinnatā</l>
      </lg>
      <lg xml:id="SBP.17" n="17">
	<l>yair uktā tatra vaidharmyavikalpasamajātitā</l>
	<l>dhūmānityaviṣāṇyādiviśēṣān na hi bhinnatā</l>
      </lg>
      <lg xml:id="SBP.18" n="18">
	<l>tailakṣaṇyaparityāgō yāvan na pratipādyatē</l>
	<l>tāvad viśēṣamātrēṇa vadatō jātitā bhavēt</l>
      </lg>
      <lg xml:id="SBP.19" n="19">
	<l>yathēṣṭaviniyōgēna pratītir yāpi śabdataḥ</l>
	<l>na dhūmādēr itīhāpi vyabhicārō ’ṅgavr̥ttibhiḥ</l>
      </lg>
      <lg xml:id="SBP.20" n="20">
	<l>hastasaṁjñādayō yē ’pi yadarthapratipādanē</l>
	<l>bhavēyuḥ kr̥tasaṅkētāstē na liṅgam iti sthitiḥ</l>
      </lg>
      <lg xml:id="SBP.21" n="21">
	<l>puruṣākṣiptatayāṁ ca tathaiva vyabhicāritā</l>
	<l>padavaidikavākyānāṁ na satyavyāpitā bhavēt</l>
      </lg>
      <lg xml:id="SBP.22" n="22">
	<l>sambandhātubhavaś cāyaṁ sō ’nyatrāpi vilakṣaṇaḥ</l>
	<l>ētasmin puruṣāpēkṣā dēśāpēkṣāgnidhūmayōḥ</l>
      </lg>
      <lg xml:id="SBP.23" n="23">
	<l>kālādyapēkṣayā cānyaḥ uktā cānyair abhinnatā</l>
	<l>āptavādāvisaṁvādasāmānyād anumānataḥ</l>
      </lg>
      <lg xml:id="SBP.24" n="24">
	<l>na cāpūrvādiśabdānāṁ bhēdāt sarvatra bhinnatā</l>
	<l>na cēhāśvādiśabdēbhyō bhēdas tēṣāṁ pratīyatē</l>
      </lg>
      <lg xml:id="SBP.25" n="25">
	<l>na cāpy ajñātasambandhaṁ padaṁ kiñ cit prakāśakam</l>
	<l>sambandhān anubhūtyātō na syād ananumānatā</l>
      </lg>
      <lg xml:id="SBP.26" n="26">
	<l>tulyākāratayāpy atra śabdajñānārthataddhiyām</l>
	<l>agnidhūmēṣv adr̥ṣṭatvān na bhēdas tannivāraṇāt</l>
      </lg>
      <lg xml:id="SBP.27" n="27">
	<l>pratibimbēṣv anaikāntō bimbaṁ yādr̥gghi darpaṇē </l>
	<l>tādr̥ṅ mukhādi budhyantē, na cātrānanumānatā</l>
      </lg>
      <lg xml:id="SBP.28" n="28">
	<l>pratyakṣatā tadāpy atra tadānyair vyabhicāritā</l>
	<l>yatra pādādi bambēna gatānām anumīyatē</l>
      </lg>
      <lg xml:id="SBP.29" n="29">
	<l>ēkavākyāt sakr̥c cōktān nāpy anēkasya tatkṣaṇam</l>
	<l>syād viruddhāviruddhasya bōdhād ētasya bhinnātā</l>
      </lg>
      <lg xml:id="SBP.30" n="30">
	<l>liṅgasyāpi hi tādrūpyaṁ dr̥ṣṭaṁ hētuviruddhayōḥ</l>
	<l>virōdhān nānumānaṁ cēt, syād anāgamatāpi tē</l>
      </lg>
      <lg xml:id="SBP.31" n="31">
	<l>yatra caikārthatā vākyē tatra syād anumānatā</l>
	<l>sakr̥duccaritē cāsmin vivakṣaikaiva dr̥śyatē</l>
      </lg>
      <lg xml:id="SBP.32" n="32">
	<l>yas tv anirdhānaṁ ca dhūmādau vyabhicāritam</l>
	<l>sa liṅgē ’py asphuṭē dr̥ṣṭas tasmān naitēna bhidyatē</l>
      </lg>
      <lg xml:id="SBP.33" n="33">
	<l>dr̥ṣṭāntānabhidhānaṁ ca dhūmādau vyabhicāritam</l>
	<l>prasiddhatvād dhi tatrāpi na dr̥ṣṭāntō ’bhidhīyatē</l>
      </lg>
      <lg xml:id="SBP.34" n="34">
	<l>anabhyas tē tv apēkṣantē śabdē sambandhinaḥ smr̥tim</l>
	<l>atra pratyukta ity ēvaṁ budhyantē hi cirāt kva cit</l>
      </lg>
      <lg xml:id="SBP.35" n="35">
	<l>parōktā hētavaś cātra nābhēdasya nivāritāḥ</l>
	<l>śabdānumānayōr aikyaṁ dhūmād agnyanumānavat</l>
      </lg>
      <lg xml:id="SBP.36" n="36">
	<l>anvayavyatirēkābhyām ēkapratyakṣadarśanāt</l>
	<l>sambandhapūrvakatvāc ca pratipattir itō yataḥ</l>
      </lg>
      <lg xml:id="SBP.37" n="37">
	<l>pratyakṣānyapramāṇatvāt tadadr̥ṣṭārthabōdhanāt</l>
	<l>sāmānyaviṣayatvāc ca traikālyaviṣayāśrayāt</l>
      </lg>
      <lg xml:id="SBP.38" n="38">
	<l>kaiś cin mīmāṁsakair uktō bhēdō ’tra viṣayāntarāt</l>
	<l>pūrvābhyāṁ hy aparicchinnē śāstram arthē pravartatē</l>
      </lg>
      <lg xml:id="SBP.39" n="39">
	<l>tatrāpi nāgamatvaṁ syāt puruṣōktē, tathās tu cēt</l>
	<l>pratyayaḥ kin nimittō ’rthē, vaktr̥buddhēḥ, kutō nv asau</l>
      </lg>
      <lg xml:id="SBP.40" n="40">
	<l>na śabdārthasya sāliṅgaṁ na śabdō ’syāḥ kathañ cana</l>
	<l>viśēṣō gamyatē tābhyāṁ na caitasyānumēyatā</l>
      </lg>
      <lg xml:id="SBP.41" n="41">
	<l>tēna vaktur abhiprāyē pratyakṣādyanirūpitē</l>
	<l>puruṣōktir api śrōturāgamatvaṁ prapadyatē</l>
      </lg>
      <lg xml:id="SBP.42" n="42">
	<l>na cāpy ananumēyatvam āgamārthasya śakyatē</l>
	<l>liṅgaṁ hi śabda ēvāsya dhūmō ’gnēr iva kalpyatē</l>
      </lg>
      <lg xml:id="SBP.43" n="43">
	<l>na cāpy ananumēyavāt pramāṇāntaragamyatā</l>
	<l>rūpasyāśrāvaṇatvēna na hy apratyakṣatēṣyatē</l>
      </lg>
      <lg xml:id="SBP.44" n="44">
	<l>ēvaṁ sati svayūthyā na kē cin nātiprapañcinaḥ</l>
	<l>anumānaviśēṣō ’yam īdr̥g dharmasya bōdhakaḥ</l>
      </lg>
      <lg xml:id="SBP.45" n="45">
	<l>bhaviṣyatyartharūpaṁ tu liṅgaṁ dharmē nirākr̥tam</l>
	<l>saṁjñānumānatēcchā tu na duṣyēdāgamē ’pi naḥ</l>
      </lg>
      <lg xml:id="SBP.46" n="46">
	<l>lakṣaṇēna tv abhinnatvaṁ yadi śabdānumānayōḥ</l>
	<l>vēdajñānāpramāṇatvaṁ syād atallakṣaṇatvataḥ</l>
      </lg>
      <lg xml:id="SBP.47" n="47">
	<l>āptavādāvisaṁvādasāmānyān nr̥vacassu hi</l>
	<l>lakṣaṇēnānumānatvāt prāmāṇyaṁ siddhimr̥cchati</l>
      </lg>
      <lg xml:id="SBP.48" n="48">
	<l>vēdē tv āptanarābhāvāt sambandhānubhavād r̥tē</l>
	<l>lakṣaṇaṁ nānumānasyēty aprāmāṇyaṁ prasajyatē</l>
      </lg>
      <lg xml:id="SBP.49" n="49">
	<l>nanv ēkadēśasatyatvē tasya syād anumānatā</l>
	<l>vēdatvād agnihōtrādau vāyukṣēpiṣṭhavākyavat</l>
      </lg>
      <lg xml:id="SBP.50" n="50">
	<l>nādityayūpē ’naikāntāt, tadvad vā gauṇatā bhavēt</l>
	<l>nātaḥ pratyanumānānām ēvaṁ pūrvōktayā viśā</l>
      </lg>
      <lg xml:id="SBP.51" n="51">
	<l>tasmāl lakṣaṇabhēdēna yadi śabdapramāṇatā</l>
	<l>samā lōkē ca vēdē ca siddhā vēdapramāṇatā</l>
      </lg>
      <lg xml:id="SBP.52" n="52">
	<l>tēna cāptōpadēśatvaṁ na syād āgamalakṣaṇam</l>
	<l>nāptasya sambhavō vēdē, lōkē nāsmāt pramāṇatā</l>
      </lg>
      <lg xml:id="SBP.53" n="53">
	<l>purastād varṇitaṁ hy ētat, tsmāc chabdēna yā matiḥ</l>
	<l>tasyāḥ svataḥ pramāṇatvaṁ na cēt syād dōṣadarśanam</l>
      </lg>
      <lg xml:id="SBP.54" n="54">
	<l>anumānēna caitasya prāmāṇyaṁ kēvalaṁ samam</l>
	<l>padē tāvat kr̥tō yatnaḥ parair ity atra varṇyatē</l>
      </lg>
      <lg xml:id="SBP.55" n="55">
	<l>viṣayō ’nyādr̥śas tāvad dr̥śyatē liṅgaśabdayōḥ</l>
	<l>sāmānyaviṣayatvaṁ ca padasya sthāpayiṣyati</l>
      </lg>
      <lg xml:id="SBP.56" n="56">
	<l>dharmādharmaviśiṣṭaś ca liṅgīty ētac ca sādhitam </l>
	<l>na tāvad anumānaṁ hi yāvat tadviṣayaṁ na tat</l>
      </lg>
      <lg xml:id="SBP.57" n="57">
	<l>sāmānyād atiriktaṁ tu śābdē vākyasya gōcaraḥ</l>
	<l>sāmarthyād anumēyatvād aśrutē ’pi padāntarē</l>
      </lg>
      <lg xml:id="SBP.58" n="58">
	<l>saṁkhyādimān padārthaś cēt, na tāvat sō ’vyayādiṣu</l>
	<l>yatrāpi tē pratīyantē tatra vyaktēr viśēṣaṇam</l>
      </lg>
      <lg xml:id="SBP.59" n="59">
	<l>padāntarābhidhēyasya tādarthyāc ca kriyātmanaḥ</l>
	<l>vākyārthē ’pi padaṁ yatra gōmadādi prayujyatē</l>
      </lg>
      <lg xml:id="SBP.60" n="60">
	<l>saty apy atra viśēṣṭatvē siddhatvān naivā pakṣatā</l>
	<l>tāvān ēva hi tatrārthō yaḥ pūrvam avadhāritaḥ</l>
      </lg>
      <lg xml:id="SBP.61" n="61">
	<l>bhēdabuddhēś ca vaiṣamyaṁ prakr̥tipratyayārthayōḥ</l>
	<l>viśēṣaṇaviśēṣyārthasvātantryagrahaṇaṁ na ca</l>
      </lg>
      <lg xml:id="SBP.62" n="62">
	<l>viśēṣyapūrvikā tatra buddhiś cātra viparyayaḥ</l>
	<l>atha śabdō ’rthavattvēna pakṣaḥ kasmān na kalpyatē</l>
      </lg>
      <lg xml:id="SBP.63" n="63">
	<l>pratijñārthaikadēśō hi hētus tatra prasajyatē</l>
	<l>pakṣē dhūmaviśēṣē ca sāmānyaṁ hētur iṣyatē</l>
      </lg>
      <lg xml:id="SBP.64" n="64">
	<l>śabdatvaṁ gamakaṁ nātra gōśabdatvaṁ niṣētsyatē</l>
	<l>vyaktir ēva viśiṣyātō hētuś caikā prasajyatē</l>
      </lg>
      <lg xml:id="SBP.65" n="65">
	<l>bhavēd vyañjakabhēdāc cēt, na tv ēvaṁ pratyayō ’sti naḥ</l>
	<l>kathaṁ cāsya viśiṣṭatvaṁ na tāvad dēśakālataḥ</l>
      </lg>
      <lg xml:id="SBP.66" n="66">
	<l>tatpratītiviśiṣṭaś cēt, paraṁ kim anumīyatē</l>
	<l>na pratyāyanaśaktiś ca viśēṣasyānumīyatē</l>
      </lg>
      <lg xml:id="SBP.67" n="67">
	<l>viśēṣāṇāṁ na śaktir hi saikadēśē ’gnijātivat</l>
	<l>sāmānyasyaiva śaktatvaṁ pakṣō hētus tad ēva ca</l>
      </lg>
      <lg xml:id="SBP.68" n="68">
	<l>tasmād arthaviśiṣṭasya na śabdasyānumēyatā</l>
	<l>kathaṁ ca pakṣadharmatvaṁ śabdasyēha nirūpyatē</l>
      </lg>
      <lg xml:id="SBP.69" n="69">
	<l>na kriyākartr̥sambandhād r̥tē sambandhanaṁ kva cit</l>
	<l>rājā bharttā manuṣyasya tēna rājñaḥ sa ucyatē</l>
      </lg>
      <lg xml:id="SBP.70" n="70">
	<l>vr̥kṣas tiṣṭhati śākhāsu tā vā tatrēti tasya tāḥ</l>
	<l>dēśē ’gnimati dhūmasya kartr̥tvaṁ bhavanaṁ prati</l>
      </lg>
      <lg xml:id="SBP.71" n="71">
	<l>kāryakāraṇabhāvādau kriyā sarvatra vidyatē</l>
	<l>na cānavagatākāraḥ sambandhō ’stīti gamyatē</l>
      </lg>
      <lg xml:id="SBP.72" n="72">
	<l>na cāsty asati sambandhē ṣaṣṭhītatpuruṣō ’pi vā</l>
	<l>tasmān na pakṣadharmō ’yam iti śakyā nirūpaṇā</l>
      </lg>
      <lg xml:id="SBP.73" n="73">
	<l>nivr̥ttē ’nyatra sambandhē yē ’pi tadviṣayātmanā</l>
	<l>vadēyuḥ pakṣadharmatvaṁ śabdasyānupalabdhivat</l>
      </lg>
      <lg xml:id="SBP.74" n="74">
	<l>tair apy ētannirūpyaṁ tu śabdas tadviṣayaḥ katham</l>
	<l>na taddēśādisadbhāvō nābhimukhyādi tasya vā</l>
      </lg>
      <lg xml:id="SBP.75" n="75">
	<l>tasmād utpādayaty ēṣa yatō ’rthaviṣayā matim</l>
	<l>tēna tadviṣayaḥ śabda iti dharmatvakalpanā</l>
      </lg>
      <lg xml:id="SBP.76" n="76">
	<l>tatra vācakatāyāṁ ca siddhāyāṁ pakṣadharmatā</l>
	<l>na pratītyaṅgatāṁ gacchēn na caivam anumānatā</l>
      </lg>
      <lg xml:id="SBP.77" n="77">
	<l>gamakatāc ca dharmatvaṁ dharmatvād gamakō yadi</l>
	<l>syād anyōnyāśrayatvaṁ hi tasmān naiṣāpi kalpanā</l>
      </lg>
      <lg xml:id="SBP.78" n="78">
	<l>na cāgr̥hītasambandhāḥ svarūpavyatirēkataḥ</l>
	<l>śabdaṁ jānanti yēnātra pakṣadharmamatir bhavēt</l>
      </lg>
      <lg xml:id="SBP.79" n="79">
	<l>na ca svarūpamātrēṇa dhūmādēḥ pakṣadharmatā</l>
	<l>na cāpi pūrvasambandham apēkṣyaiṣā prasajyatē</l>
      </lg>
      <lg xml:id="SBP.80" n="80">
	<l>dhūmavān ayam ity ēvam apūrvasyāpi jāyatē</l>
	<l>pakṣadharmamatiḥ, tēna bhidyētōttaralakṣaṇāt</l>
      </lg>
      <lg xml:id="SBP.81" n="81">
	<l>na tv atra pūrvasambandhād adhikā pakṣadharmatā</l>
	<l>na cārthapratyayāt pūrvam ity anaṅgam iyaṁ bhavēt</l>
      </lg>
      <lg xml:id="SBP.82" n="82">
	<l>na ca dharmī gr̥hītō ’tra yēna taddharmatā bhavēt</l>
	<l>parvatādir yathā dēśaḥ prāgdharmatvāvadhāraṇāt</l>
      </lg>
      <lg xml:id="SBP.83" n="83">
	<l>yaś cātra kathyatē dharmī pramēyō ’sya sa ēva naḥ</l>
	<l>na cānavadhr̥tē tasmiṁs taddharmatvāvadhāraṇam</l>
      </lg>
      <lg xml:id="SBP.84" n="84">
	<l>prāk sa cēt pakṣadharmatvād gr̥hītaḥ kiṁ tataḥ param</l>
	<l>paṣadharmādibhir jñātair yēna syād anumānitā</l>
      </lg>
      <lg xml:id="SBP.85" n="85">
	<l>anvayō na ca śabdasya pramēyēṇa nirūpyatē </l>
	<l>vyāpārēṇa hi sarvēṣām anvitatvaṁ pratīyatē</l>
      </lg>
      <lg xml:id="SBP.86" n="86">
	<l>yatra dhūmō ’sti tatrāgnēr astitvēnānvayaḥ sphuṭaḥ</l>
	<l>na tv ēvaṁ yatra śabdō ’sti tatrārthō ’stīti niścayaḥ</l>
      </lg>
      <lg xml:id="SBP.87" n="87">
	<l>na tāvat tatra dēśē ’sau tatkālē vāvagamyatē</l>
	<l>bhavēn nityavibhutvāc cēt, sarvārthēṣu ca tat samam</l>
      </lg>
      <lg xml:id="SBP.88" n="88">
	<l>tēna sarvatra dr̥ṣṭatvād vyatirēkasya cāgatēḥ</l>
	<l>sarvaśabdair aśēṣārthapratipattiḥ prasajyatē</l>
      </lg>
      <lg xml:id="SBP.89" n="89">
	<l>athaivaṁ dēśakālābhyām asatyatvaprakalpanē</l>
	<l>vācakapratyayaṁ kaś cid brūyād arthadhiyānvitam</l>
      </lg>
      <lg xml:id="SBP.90" n="90">
	<l>naivam apy asti dr̥ṣṭō hi vināpy arthadhiyā kva cit</l>
	<l>vācakapratyayō ’smābhir avyutpannanarān prati</l>
      </lg>
      <lg xml:id="SBP.91" n="91">
	<l>dvitīyādiprayōgē ca bhavēd anvayakalpanā</l>
	<l>śatakr̥tvaḥ prayuktē ’pi na ca dr̥ṣṭārthadhīḥ kva cit</l>
      </lg>
      <lg xml:id="SBP.92" n="92">
	<l>nanu yē jñātasambandhās tēṣāṁ dr̥ṣṭō ’nvayaḥ sphuṭaḥ</l>
	<l>yady ēvam anvayāt pūrvaṁ sambandhaḥ kō ’pi kalpitaḥ</l>
      </lg>
      <lg xml:id="SBP.93" n="93">
	<l>nāṅgam arthadhiyām ēṣā bhavēd anvayakalpanā</l>
	<l>anvayādhīnajanmatvam anumānasya ca sthitam</l>
      </lg>
      <lg xml:id="SBP.94" n="94">
	<l>jñātē pratītisāmarthyē tadvaśād ēva jāyatē</l>
	<l>paścād anvaya ity ēṣa kāraṇaṁ katham ucyatē</l>
      </lg>
      <lg xml:id="SBP.95" n="95">
	<l>tasmāt tannirapēkṣaiva śabdaśaktiḥ pratīyatē</l>
	<l>na ca dhūmānvayāt pūrvaṁ śaktatvam avagamyatē</l>
      </lg>
      <lg xml:id="SBP.96" n="96">
	<l>vyatirēkō ’py avijñātād arthāc chabdadhiyau yadi</l>
	<l>sō ’pi paścāt sthitatvēna nārthapratyayasādhanam</l>
      </lg>
      <lg xml:id="SBP.97" n="97">
	<l>sambandhaṁ yaṁ tu vakṣyāmastasya nirṇayakāraṇam</l>
	<l>syād anvayō ’tirēkaś ca na tv arthādhigamasya tau</l>
      </lg>
      <lg xml:id="SBP.98" n="98">
	<l>tasmād ananumānatvaṁ cābdē pratyakṣavad bhavēt</l>
	<l>trairūpyarahitatvēna tādr̥gviṣayavarjanāt</l>
      </lg>
      <lg xml:id="SBP.99" n="99">
	<l>sati cāsya pramāṇatvē bhēdābhēdanirūpanā</l>
	<l>yuktā na tu padajñānāt padārthō ’tra pramīyatē</l>
      </lg>
      <lg xml:id="SBP.100" n="100">
	<l>padaṁ prayujyamānaṁ hi caturddhārthē prayujyatē</l>
	<l>pratyakṣē ca parōkṣē ca jñātē ’jñātē ’pi vā purā</l>
      </lg>
      <lg xml:id="SBP.101" n="101">
	<l>tatra yat pūrvavijñātē pratyakṣē ca prayujyatē</l>
	<l>pramitē ca prayuktatvād anuvādō ’dhikād vinā</l>
      </lg>
      <lg xml:id="SBP.102" n="102">
	<l>adr̥ṣṭapūrvē tv ajñānaṁ sambandhapratyayō ’pi vā</l>
	<l>sambandhō na ca tasyārthaḥ, yō ’rthaḥ sa tv anyagōcaraḥ</l>
      </lg>
      <lg xml:id="SBP.103" n="103">
	<l>parōkṣē ’nanubhūtē ca nābhidhēyē matir bhavēt</l>
	<l>parōkṣaś cānubhūtaś ca yas tatra smr̥tir iṣyatē</l>
      </lg>
      <lg xml:id="SBP.104" n="104">
	<l>pramitē ca pravr̥ttatvāt smr̥tēr nāsti pramāṇatā</l>
	<l>paricchēdaphalatvād dhi prāmāṇyam upajāyatē</l>
      </lg>
      <lg xml:id="SBP.105" n="105">
	<l>tādātvikaparicchēdaphalatvēna pramāṇatā</l>
	<l>pratyabhijñānavat kasmāt smr̥tēr api na kalpyatē</l>
      </lg>
      <lg xml:id="SBP.106" n="106">
	<l>yāvān pūrvaparicchinnas tāvān ēvāvadhāryatē</l>
	<l>smr̥tyā tadanusārēṇa tadāsattvē ’sya naiva dhīḥ</l>
      </lg>
      <lg xml:id="SBP.107" n="107">
	<l>padam abhyadhikābhāvāt smārakān na viśiṣyatē</l>
	<l>padādhikyaṁ bhavēt kiñ cit tatpadasya na gōcaraḥ</l>
      </lg>
      <lg xml:id="SBP.108" n="108">
	<l>prāṇam anumānaṁ vā yady api syāt padānmitiḥ</l>
	<l>vākyārthasyāgamārthatvād dōṣō nāgamavādinām</l>
      </lg>
      <lg xml:id="SBP.109" n="109">
	<l>vākyārthē tu padārthēbhyaḥ sambandhānubhavād r̥tē</l>
	<l>buddhir utpadyatē tēna bhinnā’’sāvakṣabuddhivat</l>
      </lg>
      <lg xml:id="SBP.110" n="110">
	<l>vākyādhikaraṇē cāsya hētōḥ siddhir bhaviṣyati</l>
	<l>sarvēṣāṁ ca parōktānāṁ vākyabuddhāvasiddhatā</l>
      </lg>
      <lg xml:id="SBP.111" n="111">
	<l>vākyēṣv adr̥ṣṭēṣv api sārthakēṣu padārthavinmātratayā pratītim</l>
	<l>dr̥ṣṭvānumānavyatirēkabhītāḥ kliṣṭāḥ padābhēdavicāraṇāyām</l>
      </lg>
    </div>

    <div n="UMP">
      <head>autpattikasūtra upamānaparicchēda (UMP)</head>
      <lg xml:id="UMP.1" n="1">
	<l>kīdr̥ggavaya ityēvaṁ pr̥ṣṭō nāgarikair yadi</l>
	<l>bravītyāraṇyakō vākyaṁ yathā gaur gavayas tathā</l>
      </lg> 
      <lg xml:id="UMP.2" n="2">
	<l>ētasminn upamānatvaṁ prasiddhaṁ śabarē punaḥ</l>
	<l>tasyāgamābahirbhāvād anyathaivōpavarṇitam</l>
      </lg>
      <lg xml:id="UMP.3" n="3">
	<l>puruṣapratyayēnaiva tatrārthaḥ sampratīyatē</l>
	<l>tadīyavacanatvēna tasmād āgama ēva saḥ</l>
      </lg>
      <lg xml:id="UMP.4" n="4">
	<l>sadr̥śād upajāyēta yā matiḥ sadr̥śāntarē</l>
	<l>dhyānādismr̥titulyatvāt sā pramāṇaṁ kathaṁ bhavēt</l>
      </lg>
      <lg xml:id="UMP.5" n="5">
	<l>dēśakālādibhēdēna yathānyatra viśiṣyatē</l>
	<l>pramēyaṁ naivam asty atra nagarasthānusārataḥ</l>
      </lg>
      <lg xml:id="UMP.6" n="6">
	<l>śrutātidēśavākyānām āraṇyē gavayē matiḥ</l>
	<l>yā sōpamānaṁ kēṣāñ cid gōsādr̥śyānurañjitā</l>
      </lg>
      <lg xml:id="UMP.7" n="7">
	<l>pratyakṣō gavayas tāvat sādr̥śyasmr̥tir atra tu</l>
	<l>nanu sādr̥śyayuktē ’rthē na smr̥tir nēndriyād gatiḥ</l>
      </lg>
      <lg xml:id="UMP.8" n="8">
	<l>pūrvavākyārthavijñānān nādhikyaṁ gavayē yadi</l>
	<l>smaraṇād aviśiṣṭatvāt saṅgatēr na pramāṇatā</l>
      </lg>
      <lg xml:id="UMP.9" n="9">
	<l>atha tv adhikatā kā cit pratyakṣādivaśād bhavēt</l>
	<l>yāvaddhīndriyasambandhas tat pratyakṣam iti sthitam</l>
      </lg>
      <lg xml:id="UMP.10" n="10">
	<l>syaryamāṇasya cāṁśasya vivēdēnāpramāṇatā</l>
	<l>śrutātidēśavākyatvaṁ na cātīvōpayujyatē</l>
      </lg>
      <lg xml:id="UMP.11" n="11">
	<l>yē ’pi hy aśrutatadvākyās tēṣām api bhavaty ayam</l>
	<l>pratyakṣadr̥ṣṭagōtvānāṁ vanē gavayadarśinām</l>
      </lg>
      <lg xml:id="UMP.12" n="12">
	<l>atha saṁjñānusandhānaṁ tēṣāṁ nāstīti varṇyatē</l>
	<l>na nāma vastu tat tāvat sarvathā taiḥ pratīyatē</l>
      </lg>
      <lg xml:id="UMP.13" n="13">
	<l>na ca śabdārthasambandhaḥ pramēyō ’tra tadēṣyatē</l>
	<l>sādr̥śyāvadhr̥tē vākyē vākyād avagatō hy asau</l>
      </lg>
      <lg xml:id="UMP.14" n="14">
	<l>na cāsya pratyabhijñānaṁ punarutpadyatē vanē</l>
	<l>śaktyōr atīndriyatvēna smr̥tir ēva hi sēṣyatē</l>
      </lg>
      <lg xml:id="UMP.15" n="15">
	<l>śabdānuviddhabōdhē ’pi pratyakṣam upapāditam</l>
	<l>tasmāt sādr̥śyayuktārthaḥ pramēyō ’pūrva ucyatām</l>
      </lg>
      <lg xml:id="UMP.16" n="16">
	<l>vyavasāyātmakatvaṁ tu pratyakṣasya yadēṣyatē</l>
	<l>jātyādivat tadā tēna sādr̥śyaṁ kiṁ na mīyatē</l>
      </lg>
      <lg xml:id="UMP.17" n="17">
	<l>pratyakṣābhāsam ētat tu nirvikalpakavādinām</l>
	<l>pramēyavastvabhāvāc ca nābhiprētā pramāṇatā</l>
      </lg>
      <lg xml:id="UMP.18" n="18">
	<l>sādr̥śyasyāpi vastutvaṁ na śakyam apabādhitum</l>
	<l>bhūyō ’vayavasāmānyayōgō jātyantarasya tat</l>
      </lg>
      <lg xml:id="UMP.19" n="19">
	<l>sadr̥śāvayavatvaṁ tu yatra padmadalākṣivat</l>
	<l>tat svāvayavasāmānyabhūmnā tēṣā bhaviṣyati</l>
      </lg>
      <lg xml:id="UMP.20" n="20">
	<l>ēvaṁ jātiguṇadravyakriyāśaktisvadharmataḥ</l>
	<l>ēkaikadvitrisāmastyabhēdād ētasya citratā</l>
      </lg>
      <lg xml:id="UMP.21" n="21">
	<l>na dharmā ēva sādr̥śyaṁ bhūyastā vā tadāśrayā</l>
	<l>bhūyastvavaddhi jātyādi sadr̥śatvēna dr̥śyatē</l>
      </lg>
      <lg xml:id="UMP.22" n="22">
	<l>yamayōḥ katham ētac cēd, dr̥ṣṭatvāt kim ihōcyatē</l>
	<l>kva cid dhi bhūyasām ētat kva cid alpīyasām api</l>
      </lg>
      <lg xml:id="UMP.23" n="23">
	<l>naitāvatā viśēṣēṇa vastutvaṁ tasya hīyatē</l>
	<l>sāmānyāny api caitāni nāśīnyāśrayanāśataḥ</l>
      </lg>
      <lg xml:id="UMP.24" n="24">
	<l>anantāśrayayōgāc ca na nāśō ’nyatra vidyatē</l>
	<l>tēna sarvaṁ na sāmānyaṁ nityatvēna prakalpyatē</l>
      </lg>
      <lg xml:id="UMP.25" n="25">
	<l>sāmānyānāṁ na vā nāśaḥ kva cid abhyupagamyatē</l>
	<l>sarvasya hy āśrayaḥ kaś cid asti dēśāntarādiṣu</l>
      </lg>
      <lg xml:id="UMP.26" n="26">
	<l>tēṣāṁ bhūyas tayā cēdaṁ sādr̥śyam atiricyatē</l>
	<l>tāni vyastāni santy ēvaṁ pratyakṣē ’pi kva cit kva cit</l>
      </lg>
      <lg xml:id="UMP.27" n="27">
	<l>sadr̥śāvayavatvaṁ tu yatra nāma pratīyatē</l>
	<l>tad apy avayavānāṁ syāt samānavayavāntaraiḥ</l>
      </lg>
      <lg xml:id="UMP.28" n="28">
	<l>ēvaṁ tāvad yatō nāsti parābhēdaprakalpanā</l>
	<l>tataḥ paraṁ tu sāmānyaṁ bhavēt sādr̥śyavarjitam</l>
      </lg>
      <lg xml:id="UMP.29" n="29">
	<l>pradhānānāṁ tu sāmānyaṁ yatraikaṁ sampratīyatē</l>
	<l>sa ēvēti bhavēt tatra tadbhēdē sadr̥śatvadhīḥ</l>
      </lg>
      <lg xml:id="UMP.30" n="30">
	<l>citrādau yatra sādr̥śyaṁ sāmānyaṁ tatra kiṁ bhavēt</l>
	<l>tatrāpi pr̥thivīvarṇaviśēṣādisamānatā</l>
      </lg> 
      <lg xml:id="UMP.31" n="31">
	<l>rūpagandharasānāṁ ca kasya cit tulyatā kva cit</l>
	<l>nāvaśyaṁ sarvasāmānyāt sādr̥śyam upajāyatē</l>
      </lg>
      <lg xml:id="UMP.32" n="32">
	<l>pr̥thivyādiṣu caitēṣāṁ satām ēva svabhāvataḥ</l>
	<l>pariṇāmādibhir vyaktir yathādr̥ṣṭyavadhāryatē</l>
      </lg>
      <lg xml:id="UMP.33" n="33">
	<l>na hi śaktyātmanā kiñ cid asajjama prapadyatē</l>
	<l>dharmāṇāṁ na ca nānātvam, asti cāvāntararasthitiḥ</l>
      </lg>
      <lg xml:id="UMP.34" n="34">
	<l>vastutvē sati cāsyaivaṁ sambandhasya ca cakṣuṣā</l>
	<l>dvayōr ēkatra vā dr̥ṣṭēḥ pratyakṣatvaṁ na vāryatē</l>
      </lg>
      <lg xml:id="UMP.35" n="35">
	<l>sāmānyavac ca sādr̥śyam ēkaikatra samāptē</l>
	<l>pratiyōginyadr̥ṣṭē ’pi tasmāt tadupapadyatē</l>
      </lg>
      <lg xml:id="UMP.36" n="36">
	<l>tatra yady api gāṁ smr̥tvā tadbhānam upajāyatē</l>
	<l>sannidhērgavayasthatvād bhavēd indriyagōcaraḥ</l>
      </lg>
      <lg xml:id="UMP.37" n="37">
	<l>tasmād yat smaryatē tat syāt sādr̥śyēna viśēṣitam</l>
	<l>pramēyam upamānasya sādr̥śyaṁ vā tadanvatam</l>
      </lg>
      <lg xml:id="UMP.38" n="38">
	<l>pratyakṣēṇāvabuddhē ’pi sādr̥śyē gavi ca smr̥tēḥ</l>
	<l>viśiṣṭasyānyatō ’siddhēr upamānanapramāṇatā</l>
      </lg>
      <lg xml:id="UMP.39" n="39">
	<l>pratyakṣē ’pi yathā dēśē smaryamāṇē ca pāvakē</l>
	<l>viśiṣṭaviṣayatvēna nānumānāpramāṇatā</l>
      </lg>
      <lg xml:id="UMP.40" n="40">
	<l>yatra tv asadr̥śād ēva kalpayitvōpajāyatē</l>
	<l>sādr̥śyapratyayas tatra tadābhāsatvakalpanā</l>
      </lg>
      <lg xml:id="UMP.41" n="41">
	<l>bādhakapratyayāc caiṣā sādr̥śyābhāsatā matā</l>
	<l>yathā palālakūṭasya sādr̥śyaṁ kuñjarādinā</l>
      </lg>
      <lg xml:id="UMP.42" n="42">
	<l>samīpasthō ’pi jānāti sādr̥śyaṁ nēti tatra hi</l>
	<l>na bādhyatē samīpādau yat tu sādr̥śyam ēva tat</l>
      </lg>
      <lg xml:id="UMP.43" n="43">
	<l>na caitasyānumānatvaṁ pakṣadharmādyasambhavāt</l>
	<l>prāk pramēyasya sādr̥śyaṁ na dharmatvēna gr̥hyatē</l>
      </lg>
      <lg xml:id="UMP.44" n="44">
	<l>gavayē gr̥hyamāṇaṁ ca na gavām anumāpakam</l>
	<l>pratijñārthaikadēśatvād gōgatasya na liṅgatā</l>
      </lg>
      <lg xml:id="UMP.45" n="45">
	<l>gavayaś cāpy asambandhān na gōr liṅgatvamr̥cchati</l>
	<l>sādr̥śyaṁ na ca sarvēṇa pūrvaṁ dr̥ṣṭaṁ tadanvayi</l>
      </lg>
      <lg xml:id="UMP.46" n="46">
	<l>ēkasminn api dr̥ṣṭē ’rthē dvitīyaṁ paśyatō vanē</l>
	<l>sādr̥śyēna sahaivāsmiṁs tadaivōtpadyatē matiḥ</l>
      </lg>
      <lg xml:id="UMP.47" n="47">
	<l>śr̥ṅgitvādēr athōcyēta sambandhāl liṅgatā gavi</l>
	<l>na, tēṣāṁ gavayajñānavyāpāraṁ pratyupakṣayāt</l>
      </lg>
      <lg xml:id="UMP.48" n="48">
	<l>yadi tēbhyaḥ pratītiḥ syān niḥsādr̥śyaiva sā bhavēt</l>
	<l>na gauḥ śr̥ṅgādisadr̥śī sadr̥śī gavayēna tu</l>
      </lg>
      <lg xml:id="UMP.49" n="49">
	<l>sadr̥śapratyayaṁ dr̥ṣṭvā śr̥ṅgādipratyayāt param</l>
	<l>gavayapratyayād ēva gōjñānam upajāyatē</l>
      </lg>
      <lg xml:id="UMP.50" n="50">
	<l>sadr̥śāvayavatvē tu tēṣām ēvōpamā bhavēt</l>
	<l>na ca śr̥ṅgādayō yatra tatra gaur anumīyatē</l>
      </lg>
      <lg xml:id="UMP.51" n="51">
	<l>itthaṁ cānumimānasya bhrāntajñānaṁ prasajyatē</l>
	<l>nagarasthē tu gōjñānaṁ smaraṇān nātivartatē</l>
      </lg>
      <lg xml:id="UMP.52" n="52">
	<l>bhinnānumānād upamēyam uktam, sauryādivākyair asahāyi dr̥ṣṭam</l>
	<l>sādr̥śyatō ’gnyādiyutaṁ kathaṁ nu, pratyāyayēd ity upayujyatē naḥ</l>
      </lg>
      <lg xml:id="UMP.53" n="53">
	<l>pratinidhir api caivaṁ vrīhisādr̥śyayōgād bhavati tadapacārē yatra nīvārajātau</l>
	<l>tad api phalam abhīṣṭaṁ lakṣaṇasyōpamāyāḥ pratikr̥tir api gauṇair bōdhyatē yatra cānyaiḥ</l>
      </lg>
      <lg xml:id="UMP.54" n="54">
	<l>matir api ca tathaiva drāgivōtpadyatē ’sminn</l>
	<l>itaraviṣayabōdhē ’saty apītthaṁ ca bādhaḥ</l>
      </lg>
    </div>

    <div n="AAP">
      <head>autpattikasūtra arthāpattiparicchēda (AAP)</head>
      <lg xml:id="AAP.1" n="1">
	<l>pramāṇaṣaṭkavijñātō yatrārthō nānyathā bhavan</l>
	<l>adr̥ṣṭaṁ kalpayēd anyaṁ sārthāpattirudāhr̥tā</l>
      </lg>
      <lg xml:id="AAP.2" n="2">
	<l>dr̥ṣṭaḥ pañcabhir apy asmād bhēdēnōktā śrutōdbhavā</l>
	<l>pramāṇagrāhiṇītvēna yasmāt pūrvavilakṣaṇā</l>
      </lg>
      <lg xml:id="AAP.3" n="3">
	<l>tatra pratyakṣatō ’jñātād dāhād dahanaśaktatā</l>
	<l>vahnēr anumitāt sūryē yānāt tacchaktiyōgyatā</l>
      </lg>
      <lg xml:id="AAP.4" n="4">
	<l>śrutārthāpattir atraiva parastād abhidhāsyatē</l>
	<l>gavayōpamitāyā gōs tajjñānagrāhyatā matā</l>
      </lg>
      <lg xml:id="AAP.5" n="5">
	<l>abhidhānaprasidhyartham arthāpattyāvabōdhitāt</l>
	<l>śabdē bōdhakasāmarthyāt tannityatvaprakalpanam</l>
      </lg>
      <lg xml:id="AAP.6" n="6">
	<l>abhidhā nānyathā sidhyēd iti vācakaśaktatām</l>
	<l>arthāpattyāvagamyaivaṁ tadananyagatēḥ punaḥ</l>
      </lg>
      <lg xml:id="AAP.7" n="7">
	<l>arthāpattyantarēṇaiva śabdanityatvaniścayaḥ</l>
	<l>darśanasya parārthatvād ity asminn abhidhāsyatē</l>
      </lg>
      <lg xml:id="AAP.8" n="8">
	<l>pramāṇābhāvanirṇītacaitrābhāvaviśēṣitāt</l>
	<l>gēhāc caitrabahirbhāvasiddhir yā tv iha darśitā</l>
      </lg>
      <lg xml:id="AAP.9" n="9">
	<l>tāmabhāvōtthitāmanyāmarthāpattimudāharat</l>
	<l>pakṣadōṣēṣu cānyāsāmudāharaṇavistaraḥ</l>
      </lg>
      <lg xml:id="AAP.10" n="10">
	<l>abhāvāvagatāccaitrād bahirbhāvasya sūcanam</l>
	<l>pakṣadharmādyanaṅgatvāt bhinnaiṣāpy anumānataḥ</l>
      </lg>
      <lg xml:id="AAP.11" n="11">
	<l>bahirdēśaviśiṣṭē ’rthē dēśē vā tadviśēṣitē</l>
	<l>pramēyō yō gr̥hābhāvaḥ pakṣadharmastvasau katham</l>
      </lg>
      <lg xml:id="AAP.12" n="12">
	<l>tadabhāvaviśiṣṭaṁ tu gr̥haṁ dharmō na kasyacit</l>
	<l>gr̥hābhāvaviśiṣṭastu tadāsau na pratīyatē</l>
      </lg>
      <lg xml:id="AAP.13" n="13">
	<l>gamyatē tu gr̥haṁ tatra na ca caitraḥ pratīyatē</l>
	<l>na cātrādarśanaṁ hēturyathābhāvē ’bhidhāsyatē</l>
      </lg>
      <lg xml:id="AAP.14" n="14">
	<l>tēna vēśmanyadr̥ṣṭatvāditi hēturna kalpyatē</l>
	<l>adarśanādabhāvē ca pramēyasyāvadhāritē</l>
      </lg>
      <lg xml:id="AAP.15" n="15">
	<l>bahirbhāvamatirnāsau tēnādarśanahētukā</l>
	<l>caitrābhāvasya hētutvaṁ gēhē ’bhāvaś ca saṁsthitaḥ</l>
      </lg>
      <lg xml:id="AAP.16" n="16">
	<l>pūrvaṁ na cāgr̥hītasya dharmiṇaḥ syāt pramēyatā</l>
	<l>na cātra bāhyadēśō vā caitrō vā gr̥hyatē purā</l>
      </lg>
      <lg xml:id="AAP.17" n="17">
	<l>nadīpūrēṇa yā vr̥ṣṭir upariṣṭāt pratīyatē</l>
	<l>dēśē kathamadr̥ṣṭē tu pakṣadharmatvasambhavaḥ</l>
      </lg>
      <lg xml:id="AAP.18" n="18">
	<l>vr̥ṣṭimatparadēśatvaṁ nadīpūravatō ’tra tu</l>
	<l>dēśasya pratipadyantē yadvārthāpattirēva sā</l>
      </lg>
      <lg xml:id="AAP.19" n="19">
	<l>jīvataś ca gr̥hābhāvaḥ pakṣadharmō ’tra kalpyatē</l>
	<l>tatsaṁvittir bahirbhāvaṁ na cābudhvōpajāyatē</l>
      </lg>
      <lg xml:id="AAP.20" n="20">
	<l>agnimattānapēkṣā tu dhūmavattā pratīyatē</l>
	<l>na tadgrahaṇavēlāyām agnyadhīnaṁ hi kiñcana</l>
      </lg>
      <lg xml:id="AAP.21" n="21">
	<l>gr̥hābhāvas tu yaḥ śuddhō vidyamānatvavarjitaḥ</l>
	<l>sa mr̥tēṣv api dr̥ṣṭatvād bahirvr̥ttēr na sādhakaḥ</l>
      </lg>
      <lg xml:id="AAP.22" n="22">
	<l>vidyamānatvasaṁsr̥ṣṭagr̥hābhāvadhiyānayā</l>
	<l>gēhād utkālitaś caitrō vidyatē bahirēva hi</l>
      </lg>
      <lg xml:id="AAP.23" n="23">
	<l>gēhābhāvatvamātraṁ tu yat svatantraṁ pratīyatē</l>
	<l>na tāvatā vahirbhāvaścaitrasyaivāvadhāryatē</l>
      </lg>
      <lg xml:id="AAP.24" n="24">
	<l>siddhē sadbhāvavijñānē gēhābhāvadhiyātra tu</l>
	<l>gēhād utkālitā sattā bahir ēvāvatiṣṭhatē</l>
      </lg>
      <lg xml:id="AAP.25" n="25">
	<l>tēnātra nirapēkṣasya vyabhicārō mr̥tādinā</l>
	<l>yasya tvavyabhicāritvaṁ na tatō ’nyat pratīyatē</l>
      </lg>
      <lg xml:id="AAP.26" n="26">
	<l>tasmāt pratyakṣatō gēhē caitrābhāvē hyabhāvataḥ</l>
	<l>jñātē yat sattvavijñānaṁ tadēvēdaṁ bahiḥsthitam</l>
      </lg>
      <lg xml:id="AAP.27" n="27">
	<l>pakṣadharmātmalābhāya bahirbhāvaḥ pravēśitaḥ</l>
	<l>tadviśiṣṭō ’numēyaḥ syāt pakṣadharmānvayādibhiḥ</l>
      </lg>
      <lg xml:id="AAP.28" n="28">
	<l>pakṣadharmādivijñānaṁ bahiḥsaṁbōdhatō yadi</l>
	<l>taiś ca tadbōdhatō ’vaśyamanyōnyāśrayatā bhavēt</l>
      </lg>
      <lg xml:id="AAP.29" n="29">
	<l>anyathānupapattau tu pramēyānupravēśitā</l>
	<l>tādrūpyēṇaiva vijñānānna dōṣaḥ pratighātinaḥ</l>
      </lg>
      <lg xml:id="AAP.30" n="30">
	<l>avinābhāvitā cātra tadaiva parikalpyatē</l>
	<l>na prāgavadhr̥tētyēvaṁ satyapyēṣā na kāraṇam</l>
      </lg>
      <lg xml:id="AAP.31" n="31">
	<l>gr̥hābhāvabahirbhāvau na ca dr̥ṣṭau niyōgataḥ</l>
	<l>sāhityē tu pramāṇaṁ ca tayōranyanna vidyatē</l>
      </lg>
      <lg xml:id="AAP.32" n="32">
	<l>anyathānupapattyaiva hyēkēnānyat pratīyatē</l>
	<l>tathā na kalpyatē taccēt sāhitya na pratīyatē</l>
      </lg>
      <lg xml:id="AAP.33" n="33">
	<l>tēna sambandhavēlāyāṁ sambandhyanyatarō dhruvam</l>
	<l>arthāpattyāvagantavyaḥ paścādastvanumānatā</l>
      </lg>
      <lg xml:id="AAP.34" n="34">
	<l>gr̥hadvāri sthitō yastu bahirbhāvaṁ prakalpayēt</l>
	<l>yadaikasminnayaṁ dēśē na tadānyatra vidyatē</l>
      </lg>
      <lg xml:id="AAP.35" n="35">
	<l>tadāpyavidyamānatvaṁ na sarvatra pratīyatē</l>
	<l>na caikadēśē nāstitvād vyāptirhētōrbhaviṣyati</l>
      </lg>
      <lg xml:id="AAP.36" n="36">
	<l>nanvatrāvidyamānatvaṁ gamyatē ’nupalabdhitaḥ</l>
	<l>sā cāpratyatnasādhyatvādēkasthasyaiva sidhyati</l>
      </lg>
      <lg xml:id="AAP.37" n="37">
	<l>naitayānupalabdhyātra vastvabhāvaḥ pratīyatē</l>
	<l>taddēśāgamanāt sā hi dūrasthēṣv asti satsv api</l>
      </lg>
      <lg xml:id="AAP.38" n="38">
	<l>gatvā gatvā tu tān dēśān yadyarthō nōpalabhyatē</l>
	<l>tatō ’nyakāraṇābhāvādasannityavagamyatē</l>
      </lg>
      <lg xml:id="AAP.39" n="39">
	<l>nanu cāgnyādyabhāvē ’pi dhr̥mādivyatirēkiṇām</l>
	<l>taddēśāgamanāt spaṣṭō vyatirēkō na sidhyati</l>
      </lg>
      <lg xml:id="AAP.40" n="40">
	<l>yasya vastvantarābhāvaḥ pramēyas tasya duṣyati</l>
	<l>mama tvadr̥ṣṭamātrēṇa gamakaḥ sahacāriṇaḥ</l>
      </lg>
      <lg xml:id="AAP.41" n="41">
	<l>nanv ēvam itaratrāpi sambandhō ’nupalabdhitaḥ</l>
	<l>caitrābhāvasya bhāvēna dr̥ṣṭatvādupapadyatē</l>
      </lg>
      <lg xml:id="AAP.42" n="42">
	<l>sāhityē mitadēśatvād prasiddhē cāgnidhūmayōḥ</l>
	<l>vyatir ēkasya cādr̥ṣṭēr gamakatvaṁ prakalpyatē</l>
      </lg>
      <lg xml:id="AAP.43" n="43">
	<l>iha sāhityamēvēdamēkasya sahabhāvinaḥ</l>
	<l>anantadēśavartitvān na tāvad upapadyatē</l>
      </lg>
      <lg xml:id="AAP.44" n="44">
	<l>nanu dēśāntaraṁ śūnyaṁ caitrēṇaivaṁ pratīyatē</l>
	<l>taddēśavyatigktitvāt samīpasthitadēśavat</l>
      </lg>
      <lg xml:id="AAP.45" n="45">
	<l>viruddhāvyabhicāritvaṁ tadvadēva hi gamyatē</l>
	<l>samīpadēśabhinnatvāccaitrādhiṣṭhitadēśavat</l>
      </lg>
      <lg xml:id="AAP.46" n="46">
	<l>puruṣasya tu kārtsnyēna yad ēkatrōpalambhanam</l>
	<l>tasyānyathā na siddhiḥ syād ity anyēṣvasya nāstitā</l>
      </lg>
      <lg xml:id="AAP.47" n="47">
	<l>tēnārthāpattipūrvatvam atra yatra ca kāraṇē</l>
	<l>kāryādarśanataḥ śaktēr astitvaṁ saṁpratīyatē</l>
      </lg>
      <lg xml:id="AAP.48" n="48">
	<l>kāryasya nanu liṅgatvaṁ na sambandhānapēkṣaṇāt</l>
	<l>dr̥ṣṭvā sambandhitāṁ caiṣā śaktirgamyēta nānyathā</l>
      </lg>
      <lg xml:id="AAP.49" n="49">
	<l>tadarśanē tadānīṁ ca pratyakṣādērasambhavāt</l>
	<l>arthāpattēḥ pramāṇatvaṁ trailakṣaṇyād vinā bhavēt</l>
      </lg>
      <lg xml:id="AAP.50" n="50">
	<l>anumānādabhinnatvānnōktau jayaparājayau</l>
	<l>vadhyaghātakabhāvēna yau sarpanakulādiṣu</l>
      </lg>
      <lg xml:id="AAP.51" n="51">
	<l>pīnō divā na bhuṅktē cētyēvamādivacaḥśrutau</l>
	<l>rātribhōjanavijñānaṁ śrutārthāpattirucyatē</l>
      </lg>
      <lg xml:id="AAP.52" n="52">
	<l>tāmarthaviṣayāṁ kēcidaparē śabdagōcarām</l>
	<l>kalpayantyāgamāccaināmabhinnāṁ pratijānatē</l>
      </lg>
      <lg xml:id="AAP.53" n="53">
	<l>prāyaśaś cānayā vēdē vyavahārō vyavasthitaḥ</l>
	<l>sō ’vaidikaḥ prasajyēta yadyēṣā bhidyatē tataḥ</l>
      </lg>
      <lg xml:id="AAP.54" n="54">
	<l>vacanasya śrutasyaiva sō ’pyarthaḥ kaiścidāśritaḥ</l>
	<l>tadarthōpaplutasyānyairiṣṭō vākyāntarasya tu</l>
      </lg>
      <lg xml:id="AAP.55" n="55">
	<l>na tāvac chrūyamāṇasya vacasō ’rthō ’yam iṣyatē</l>
	<l>na hy anēkārthatā yuktā vākyē vācakatā tathā</l>
      </lg>
      <lg xml:id="AAP.56" n="56">
	<l>padārthānvayarūpēṇa vākyārthō hi pratīyatē</l>
	<l>na rātryādipadārthaś ca divāvākyēna gamyatē</l>
      </lg>
      <lg xml:id="AAP.57" n="57">
	<l>na divādipadārthānāṁ saṁsargō rātribhōjanam</l>
	<l>na bhēdō yēna tad vākyaṁ tasya syāt pratipādakam</l>
      </lg>
      <lg xml:id="AAP.58" n="58">
	<l>anyārthavyāpr̥tatvāc ca na dvitīyārthakalpanā</l>
	<l>tasmād vākyāntarēṇāyaṁ buddhisthēna pratīyatē</l>
      </lg>
      <lg xml:id="AAP.59" n="59">
	<l>tasya cāgamikatvē ’pi yat tad vākyaṁ pratīyatē</l>
	<l>pramāṇaṁ tasya vaktavyaṁ pratyakṣādiṣu yad bhavēt</l>
      </lg>
      <lg xml:id="AAP.60" n="60">
	<l>na tvanuccāritē vākyē pratyakṣaṁ tāvadiṣyatē</l>
	<l>nānumānaṁ na cēdaṁ hi dr̥ṣṭaṁ tēna saha kvacit</l>
      </lg>
      <lg xml:id="AAP.61" n="61">
	<l>yadi tvanupalabdhē ’pi sambandhē liṅgatēṣyatē</l>
	<l>taduccāraṇamātrēṇa sarvavākyamitirbhavēt</l>
      </lg>
      <lg xml:id="AAP.62" n="62">
	<l>na cārthāpattigamyāni sarvaiḥ sarvavacāṁsi hi</l>
	<l>sambaddhānyupalabdhāni yēna tēṣvanumā bhavēt</l>
      </lg>
      <lg xml:id="AAP.63" n="63">
	<l>na ca sattānumānēna viśēṣō vānumīyatē</l>
	<l>iha vākyaviśēṣasya sattaiva tv avagamyatē</l>
      </lg>
      <lg xml:id="AAP.64" n="64">
	<l>pūrvasiddhaḥ-svatantrō ’rthaḥ svatantrēṇa viśēṣitaḥ</l>
	<l>dharmādharmaviśiṣṭō ’tra nānumēyaḥ pratīyatē</l>
      </lg>
      <lg xml:id="AAP.65" n="65">
	<l>atha śrutasya vākyasya mīyatē tadviśiṣṭatā</l>
	<l>tataḥ pakṣō ’bhyupētaḥ syādaprasiddhaviśēṣaṇaḥ</l>
      </lg>
      <lg xml:id="AAP.66" n="66">
	<l>kiṁca liṅgāntarābhāvādētasya yadi liṅgatā</l>
	<l>pratijñārthaukadēśatvaṁ padavattē prasajyatē</l>
      </lg>
      <lg xml:id="AAP.67" n="67">
	<l>tadvadēva nivāryātra vacasō dharmadharmitā</l>
	<l>nāgr̥hītē hi taddharmō gr̥hītē nānumēyatā</l>
      </lg>
      <lg xml:id="AAP.68" n="68">
	<l>kriyākārakasambandhāt r̥tē nāsti tu dharmatā</l>
	<l>avācakatayā caitanna dharmō viṣayātmanā</l>
      </lg>
      <lg xml:id="AAP.69" n="69">
	<l>pratītēr vācakatvaṁ cēt prasaktānēkaśaktitā</l>
	<l>anumāviṣayōtthaṁ cēd dharmatvaṁ niṣphalaṁ bhavēt</l>
      </lg>
      <lg xml:id="AAP.70" n="70">
	<l>padārthair api tad vākyaṁ nāsambandhāt pratīyatē</l>
	<l>sāmānyānyanyathāsiddhērviśēṣaṁ gamayanti hi</l>
      </lg>
      <lg xml:id="AAP.71" n="71">
	<l>na tu vākyāntarēṇaiṣāṁ vinā kiṁcin na sidhyati</l>
	<l>na cāpyanyaḥ prakārō ’sti tēna vākyēna saṅgatau</l>
      </lg>
      <lg xml:id="AAP.72" n="72">
	<l>athaitad vāci kalpyēta vākyamanyat tathaiva ca</l>
	<l>prasaṅgāt tatra dūrē ’pi nāsambandhāt pramucyatē</l>
      </lg>

      <lg xml:id="AAP.73" n="73">
	<l>tataś ca prathamād ēva varaṁ jñātumasaṅgatāt</l>
	<l>anvayavyatirēkau ca pratiṣēdhyau padē yathā</l>
      </lg>
      <lg xml:id="AAP.74" n="74">
	<l>śrutavākyēna sādr̥śyaṁ nāśrutasyāsti kiñcana</l>
	<l>tasmād anupamānatvam arthasyāpy anayā diśā</l>
      </lg>
      <lg xml:id="AAP.75" n="75">
	<l>upamānatvaliṅgēna vākyaṁ prati nivāritē</l>
	<l>arthē ’pi caivam ēva syāt tasmāt pūvaṣvasambhavaḥ</l>
      </lg>
      <lg xml:id="AAP.76" n="76">
	<l>ataḥ śrutasya vākyasya yadarthapratipādanam</l>
	<l>tadātmalābha ēva syād vinā nēty ētad iṣyatē</l>
      </lg>
      <lg xml:id="AAP.77" n="77">
	<l>ētadarthād vinā nāyamityarthaḥ kiṁ na kalpyatē</l>
	<l>vākyārthavac ca kiṁ nāyamāgamārthaḥ pratīyatē</l>
      </lg>
      <lg xml:id="AAP.78" n="78">
	<l>savikalpakavijñānaiḥ śabdaḥ pūrvaṁ pratīyatē</l>
	<l>labdhaprayōjanē vākyē paraṁ nāgamikaṁ ca naḥ</l>
      </lg>
      <lg xml:id="AAP.79" n="79">
	<l>nanu cāsati sambandhē sati vānavadhāritē</l>
	<l>gamyajñānam idaṁ vākyaṁ prasajyētāpramāṇakam</l>
      </lg>
      <lg xml:id="AAP.80" n="80">
	<l>sambandhasya pramāṇatvaṁ sthitaṁ kiñcēśvarājñayā</l>
	<l>pratyakṣasya pramāṇatvaṁ kathaṁ vā saṅgatērvinā</l>
      </lg>
      <lg xml:id="AAP.81" n="81">
	<l>astīndriyārthasambandhastatra cēnnānapēkṣaṇāt</l>
	<l>na hi pratyakṣavēlāyāṁ sarvēṇāsau nirūpyatē</l>
      </lg>
      <lg xml:id="AAP.82" n="82">
	<l>yēnāpi tu nirūpyēta paścādanubhavādasau</l>
	<l>na syādēva pramāṇāṅgamasatā tulya ēva saḥ</l>
      </lg>
      <lg xml:id="AAP.83" n="83">
	<l>aprāpyakāriṇī yēṣāṁ cakṣuḥśrōtrē ca tē yathā</l>
	<l>tajjñānasya pramāṇatvamicchantyēvaṁ bhaviṣyati</l>
      </lg>
      <lg xml:id="AAP.84" n="84">
	<l>tasmādasattvē sattvē vā sambandhasya yadēva naḥ</l>
	<l>jāyētābhaṅguraṁ jñānaṁ tasyaiva syāt pramāṇatā</l>
      </lg>
      <lg xml:id="AAP.85" n="85">
	<l>na cāpyasyāḥ pramāṇatvē kaścid vipratipadyatē</l>
	<l>bhēdābhēdē visaṁvādaḥ kr̥tastatra ca nirṇayaḥ</l>
      </lg>
      <lg xml:id="AAP.86" n="86">
	<l>r̥tē yatra tu sambandhād buddhirēva na jāyatē</l>
	<l>tatra kiṁ kriyatāṁ sō ’pi prāmāṇyē naiva kāraṇam</l>
      </lg>
      <lg xml:id="AAP.87" n="87">
	<l>smr̥tyā śrutiryā parikalpyatē ’smin
	liṅgādibhiryā viniyōjikā ca</l>
	<l>phalādibhiryat paripūraṇaṁ ca
	sambandhadr̥k tatra na kācidasti</l>
      </lg>
      <lg xml:id="AAP.88" n="88">
	<l>tat sarvamityādyasamañjasaṁ syā-
	nnacēdiyaṁ syādanumānatō ’nyā</l>
	<l>ēvaṁsvabhāvāpyanumānaśabdaṁ
	labhēta cēdasti yathēpsitaṁ naḥ</l>
      </lg>
    </div>

    <div n="ABH">
      <head>autpattikasūtra abhāvaparicchēda (ABH)</head>
      <lg xml:id="ABH.1" n="1">
	<l>pramāṇapañcakaṁ yatra vasturūpē na jāyatē</l>
	<l>vastusattāvabōdhārthaṁ tatrābhāvapramāṇatā</l>
      </lg>
      <lg xml:id="ABH.2" n="2">
	<l>vastvasaṅkarasiddhiś ca tatprāmāṇyasamāśrayā</l>
	<l>kṣīrē dadhyādi yan nāsti prāgabhāvaḥ sa ucyatē</l>
      </lg> 
      <lg xml:id="ABH.3" n="3">
	<l>nāstitā payasō dadhni pradhvaṁsābhāva iṣyatē</l>
	<l>gavi yō ’śvādyabhāvas tu sō ’nyōnyābhāva ucyatē</l>
      </lg>
      <lg xml:id="ABH.4" n="4">
	<l>śirasō ’vayavā nimnā vr̥ddhikāṭhinyavarjitāḥ</l>
	<l>śaśaśr̥ṅgādirūpēṇa sō ’tyantābhāva ucyatē</l>
      </lg>
      <lg xml:id="ABH.5" n="5">
	<l>kṣīrē dadhi bhavēd ēvaṁ dadhni kṣīraṁ ghaṭē paṭaḥ</l>
	<l>śaśē śr̥ṅgaṁ pr̥thivyādau caitanyaṁ mūrtir ātmani</l>
      </lg>
      <lg xml:id="ABH.6" n="6">
	<l>apsu gandhō rasaś cāgnau vāyau rūpēṇa tau saha</l>
	<l>vyōmni saṁsparśitā tē ca na cēd asya pramāṇatā</l>
      </lg>
      <lg xml:id="ABH.7" n="7">
	<l>na ca syād vyavahārō ’yaṁ kāraṇādivibhāgataḥ</l>
	<l>prāgabhāvādibhēdēna nābhāvō bhidyatē yadi</l>
      </lg>
      <lg xml:id="ABH.8" n="8">
	<l>na cāvastuna ētē syur bhēdās tēnāsya vastutā</l>
	<l>kāryādīnām abhāvaḥ kō yō ’bhāvaḥ kāraṇāditaḥ</l>
      </lg>
      <lg xml:id="ABH.9" n="9">
	<l>yadvānuvr̥ttivyāvr̥ttibuddhigrāhyō yatas tv ayam</l>
	<l>tasmād gavādivad vastu, pramēyatvāc ca gamyatē</l>
      </lg>
      <lg xml:id="ABH.10" n="10">
	<l>na caupacārikatvaṁ vā bhrāntir vāpi yadr̥cchayā</l>
	<l>bhavaty atō na sāmānyaviśēṣātmakatā mr̥ṣā</l>
      </lg>
      <lg xml:id="ABH.11" n="11">
	<l>pratyakṣādēr anutpattiḥ pramāṇābhāva ucyatē</l>
	<l>sātmanaḥ pariṇāmō vā vijñānaṁ vākyavastuni</l>
      </lg>
      <lg xml:id="ABH.12" n="12">
	<l>svarūpapararūpābhyāṁ nityaṁ sadasadātmakē</l>
	<l>vastuni jñāyatē kaiś cid rūpaṁ kiñ cit kadā cana</l>
      </lg>
      <lg xml:id="ABH.13" n="13">
	<l>yasya yatra yadōdbhūtir jighr̥kṣā vōpajāyatē</l>
	<l>cētyatē ’nubhavas tasy tēna ca vyapadiśyatē</l>
      </lg>
      <lg xml:id="ABH.14" n="14">
	<l>tasyōpakārakatvēna varttatē ’śastadētaraḥ</l>
	<l>ubhayōr api saṁvittāv ubhayānugamō ’sti hi</l>
      </lg>
      <lg xml:id="ABH.15" n="15">
	<l>ayam ēvēti yō hy ēṣa bhāvē bhavati nirṇayaḥ</l>
	<l>naiṣa vastvantarābhāvasaṁvittyanugamād r̥tē</l>
      </lg>
      <lg xml:id="ABH.16" n="16">
	<l>nāstīty api ca saṁvittir na vastvanugamād r̥tē</l>
	<l>jñānaṁ na jāyatē kiñ cid upaṣṭambhanavarjitam</l>
      </lg>
      <lg xml:id="ABH.17" n="17">
	<l>pratyakṣādyavatāras tu bhāvāṁśō gr̥hyatē yadā</l>
	<l>vyāpāras tadanutpattēr abhāvāṁśē jighr̥kṣitē</l>
      </lg>
      <lg xml:id="ABH.18" n="18">
	<l>na tāvad indriyair ēṣā nāstīty utpadyatē matiḥ</l>
	<l>bhāvāṁśēnaiva saṁyōgō yōgyatvādindriyasya hi</l>
      </lg>
      <lg xml:id="ABH.19" n="19">
	<l>nanu bhāvād abhinnatvāt samprayōgō ’sti tēna ca</l>
	<l>na hy atyantam abhēdō ’sti rūpādivad ihāpi naḥ</l>
      </lg>
      <lg xml:id="ABH.20" n="20">
	<l>dharmayōr bhēda iṣṭō hi dharmyabhēdē ’pi naḥ sthitē</l>
	<l>udbhavābhibhavātmatvād grahaṇaṁ cāvatiṣṭhatē</l>
      </lg>
      <lg xml:id="ABH.21" n="21">
	<l>idam ēva nimittaṁ ca vivēkasya pratīyatē</l>
	<l>bhāvābhāvadhiyōr akṣaiḥ sambandhō ’kṣānapēkṣaṇam</l>
      </lg>
      <lg xml:id="ABH.22" n="22">
	<l>rūpādēr api bhēdaṁ ca kē cid grāhakabhēdataḥ</l>
	<l>varṇayanti yathaikasya puṁsaḥ putrādirūpatām</l>
      </lg>
      <lg xml:id="ABH.23" n="23">
	<l>buddhimātrakr̥tō bhēdō rūpādau nityam ēva hi</l>
	<l>na ca dēśādyabhinnānāṁ samudāyāvakalanā</l>
      </lg>
      <lg xml:id="ABH.24" n="24">
	<l>sadguṇadravyarūpēṇa rūpādēr ēkatēṣyatē</l>
	<l>svarūpāpēkṣayā caiṣāṁ parasparavibhinnatā</l>
      </lg>
      <lg xml:id="ABH.25" n="25">
	<l>yadi tadvadapēkṣātra na syād bhēdō ’tra naiva hi</l>
	<l>sadsadrūpatā buddhēr bhavēd anyataratra naḥ</l>
      </lg>
      <lg xml:id="ABH.26" n="26">
	<l>tatsambandhē sad ityēvaṁ tadrūpatvaṁ pratīyatē</l>
	<l>nāsty atrēdam itīdaṁ tu tadasaṁyōgahētukam</l>
      </lg>
      <lg xml:id="ABH.27" n="27">
	<l>gr̥hītvā vastusadbhāvaṁ smr̥tvā ca pratiyōginam</l>
	<l>mānasaṁ nāstitājñānaṁ jāyatē ’kṣānapēkṣaṇāt</l>
      </lg>
      <lg xml:id="ABH.28" n="28">
	<l>svarūpamātraṁ dr̥ṣṭvāpi paścāt kiñ cit smarann api</l>
	<l>tatrānyanāstitāṁ pr̥ṣṭas tadaiva pratipadyatē</l>
      </lg>
      <lg xml:id="ABH.29" n="29">
	<l>na cāpy atrānumānatvaṁ liṅgābhāvāt pratīyatē</l>
	<l>bhāvāṁśō nanu liṅgaṁ syāt, tadānīṁ nājighr̥kṣaṇāt</l>
      </lg>
      <lg xml:id="ABH.30" n="30">
	<l>abhāvāvagatēr janma bhāvāṁśē hy ajighr̥kṣitē</l>
	<l>tasmin pratīyamānē tu nābhāvē jāyatē matiḥ</l>
      </lg>
      <lg xml:id="ABH.31" n="31">
	<l>na caiṣa prakṣadharmatvaṁ padavat pratipadyatē</l>
	<l>saha sarvair abhāvaiś ca bhāvō naikāntatō gataḥ</l>
      </lg> 
      <lg xml:id="ABH.32" n="32">
	<l>kva cid bhāvē ’pi sadbhāvō jñātō yasya kadā cana</l>
	<l>tasyābhāvō ’pi tatraiva kadā cid avagamyatē</l>
      </lg>
      <lg xml:id="ABH.33" n="33">
	<l>yatrāpy adr̥ṣṭapūrvatvaṁ yadabhāvasya tatra ca</l>
	<l>tadabhāvamatir dr̥ṣṭā sambandhē ’kṣānapēkṣayā</l>
      </lg>
      <lg xml:id="ABH.34" n="34">
	<l>kasya cid yadi bhāvasya syād abhāvēna kēna cit</l>
	<l>sambandhadarśanam, tatra sarvamānaṁ prasajyatē</l>
      </lg>
      <lg xml:id="ABH.35" n="35">
	<l>gr̥hītē ’pi ca bhāvāṁśē naivābhāvē ’nyavastunaḥ</l>
	<l>sarvatra matir ityēvaṁ vyabhicārād aliṅgatā</l>
      </lg>
      <lg xml:id="ABH.36" n="36">
	<l>sambandhē gr̥hyamāṇē ca sambandhigrahaṇaṁ dhruvam</l>
	<l>tatrābhāvamatiḥ kēna pramāṇōpajāyatē</l>
      </lg>
      <lg xml:id="ABH.37" n="37">
	<l>tadānīṁ na hi liṅgēna sambandhigrahaṇaṁ bhavēt</l>
	<l>tatrāvaśyam abhāvasya pramāṇāntaratō gatiḥ</l>
      </lg>
      <lg xml:id="ABH.38" n="38">
	<l>pratyakṣādēr anutpattir na tu liṅgaṁ bhaviṣyati</l>
	<l>na viśēṣaṇasambandhas tasyāḥ sāmānyatō bhavēt</l>
      </lg>
      <lg xml:id="ABH.39" n="39">
	<l>na cāpy abhāvasāmānyē pramāṇam upajāyatē</l>
	<l>vyabhicārād viśēṣās tu pratīyēran kathaṁ tayā</l>
      </lg>
      <lg xml:id="ABH.40" n="40">
	<l>na cānavagataṁ liṅgaṁ gr̥hyatē cēd asāv api</l>
	<l>abhāvatvād abhāvēna gr̥hyētānyēna hētunā</l>
      </lg>
      <lg xml:id="ABH.41" n="41">
	<l>sa cānyēna grahītavyō nāgr̥hītē hi liṅgatā</l>
	<l>tadgr̥hītir hi liṅgēna syād anyēnēty anantatā</l>
      </lg>
      <lg xml:id="ABH.42" n="42">
	<l>liṅgābhāvē tathaiva syād anavasthēyam ity ataḥ</l>
	<l>kvāpy asya syāt pramāṇatvaṁ liṅgatvēna vinā dhruvam</l>
      </lg>
      <lg xml:id="ABH.43" n="43">
	<l>nāstīti dhīḥ phalaṁ caiṣā pratyakṣādēr ajanmanaḥ</l>
	<l>tasyaiva ca pramāṇatvam ānantaryāt pratīyatē</l>
      </lg>
      <lg xml:id="ABH.44" n="44">
	<l>trilakṣaṇēna yā buddhir janyatē sānumēṣyatē</l>
	<l>na cānutpattirūpasya kāraṇāpēkṣitā kva cit</l>
      </lg>
      <lg xml:id="ABH.45" n="45">
	<l>mānaṁ katham abhāvaś cēt, pramēyaṁ cāsya kīdr̥śam</l>
	<l>mēyō yadvadabhavō hi mānam apy ēvam iṣyatām</l>
      </lg>
      <lg xml:id="ABH.46" n="46">
	<l>bhāvātmakē tathā mēyē nābhāvasya pramāṇatā</l>
	<l>tathābhāvapramēyē ’pi na bhāvasya pramāṇatā</l>
      </lg>
      <lg xml:id="ABH.47" n="47">
	<l>bhāvātmakasya mānatvaṁ na ca rājājñayā sthitam</l>
	<l>paricchēdaphalatvād dhi prāmāṇyaṁ syād dvayōr api</l>
      </lg>
      <lg xml:id="ABH.48" n="48">
	<l>yadi cāsya pramāṇatvam abhāvatvēna nēṣyatē</l>
	<l>vastunaḥ kāraṇatvaṁ hi dr̥ṣṭam ity abhimānitā</l>
      </lg>
      <lg xml:id="ABH.49" n="49">
	<l>na liṅgatvapramēyatvē bhavētāṁ tadvad ēva hi</l>
	<l>tathā sati ca pūrvōktō vyavahārō na sidhyati</l>
      </lg>
      <lg xml:id="ABH.50" n="50">
	<l>pramāṇānām anutpattēr nābhāvasyāpi dharmatā</l>
	<l>yatrābhāvō ’sti tēnāsyāḥ sambandhō naiva vidyatē</l>
      </lg>
      <lg xml:id="ABH.51" n="51">
	<l>yō na sannihitas tatra tasya dharmō bhavēd iyam</l>
	<l>na ca tasya pramēyatvaṁ dharmadharmitvavarjanāt</l>
      </lg>
      <lg xml:id="ABH.52" n="52">
	<l>abhāvēna tu sambandhō bhavēt tadviṣayatvataḥ</l>
	<l>tajjānād viṣayatvaṁ ca jñānē mēyaṁ na vidyatē</l>
      </lg>
      <lg xml:id="ABH.53" n="53">
	<l>saṁyōgasamavāyādisambandhō naiva vidyatē</l>
	<l>nāgr̥hītē hi dharmatvaṁ gr̥hītē siddhasādhanam</l>
      </lg>
      <lg xml:id="ABH.54" n="54">
	<l>abhāvaśabdavācyatvāt pratyakṣādēś ca bhidyatē</l>
	<l>pramāṇānām abhāvō hi pramēyāṇām abhāvavat</l>
      </lg>
      <lg xml:id="ABH.55" n="55">
	<l>abhāvō vā pramāṇēna svānurūpēṇa mīyatē</l>
	<l>pramēyatvād yathā bhāvas tasmād bhāvātmakāt pr̥thak</l>
      </lg>
      <lg xml:id="ABH.56" n="56">
	<l>karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ</l>
	<l>na saṅgatānīha parasparaṁ ca nāṅgaṁ tadētat prabhavaṁ kratūnām</l>
      </lg>
      <lg xml:id="ABH.57" n="57">
	<l>yuktyāgamābhyām iti tarkitō ’yaṁ pramāṇaṣaṭkaṁ pravibhajya bhāṣyē</l>
	<l>tatō ’dhikaṁ yad dvayam iṣṭam anyair bhēdō na tasyēty api siddham ētat</l>
      </lg>
      <lg xml:id="ABH.58" n="58">
	<l>iha bhavati śatādau sambhavādyāsahasrānmatir aviyutabhāvāt sānumānād abhinnā</l>
	<l>jagati bahu na tathyaṁ nityam aitihyam uktaṁ bhavati tu yadi satyaṁ nāgamād bhidyatē tat</l>
      </lg>
    </div>

    <div n="CAV">
      <head>autpattikasūtra citrākṣēpavāda (CAV)</head>
      <lg xml:id="CAV.1" n="1">
	<l>paralōkaphalāḥ pūrvam ākṣiptāś cōdanāḥ paraiḥ </l>
	<l>idānīm aihikākṣēpaḥ sūtrakārēṇa cōdyatē</l>
      </lg>
      <lg xml:id="CAV.2" n="2">
	<l>citrāpaśuphalatvādiviṣayāś cōdaṇā mr̥ṣā</l>
	<l>pratyakṣādyadhikārē ’pi tair arthāsaṅgatir yataḥ</l>
      </lg>
      <lg xml:id="CAV.3" n="3">
	<l>yadīdr̥k tanmr̥ṣā dr̥ṣṭaṁ vipralipsōr yathā vacaḥ</l>
	<l>nadītīrē phalānīti tatrādr̥śyāni tāni cēt</l>
      </lg>
      <lg xml:id="CAV.4" n="4">
	<l>na vā paśuphalā citrā svakālē tadadānaḥ</l>
	<l>snānabhujyādivat tē ’pi tatsādhyā na bhavanti vā</l>
      </lg>
      <lg xml:id="CAV.5" n="5">
	<l>tadutpattāvasadbhāvāt svargē tr̥ptisukhādivat</l>
	<l>vaidharmyēṇōbhayatrāpi bhavētāṁ sukham ardanē</l>
      </lg>
      <lg xml:id="CAV.6" n="6">
	<l>ānantaryam ayuktaṁ cēt, na sāmarthyāvabōdhanāt</l>
	<l>śabdaikadēśabhūtēna tēna tat pratipāditam</l>
      </lg>
      <lg xml:id="CAV.7" n="7">
	<l>kālāntarānupādānāt karmasvābhāvyatō ’pi ca</l>
	<l>cōdyamānasya citrādēr ānantaryaṁ viśēṣaṇam</l>
      </lg>
      <lg xml:id="CAV.8" n="8">
	<l>atra tāvadasaṁvādō virōdhaś cōttarasya tu</l>
	<l>svargayānaviruddhō hi bhasmībhāvō ’tra dr̥śyatē</l>
      </lg>
      <lg xml:id="CAV.9" n="9">
	<l>yajñāyudhivacō mithyā pratyakṣēṇa virōdhataḥ</l>
	<l>sādharmyēṇa śilāvākyaṁ vaidharmyēṇāptabhāṣitam</l>
      </lg>
      <lg xml:id="CAV.10" n="10">
	<l>śarīrād yadi cānyaḥ syān nāsau yajñāyudhī bhavēt</l>
	<l>na cāsya yajamānatvaṁ sadbhāvō ’pi ca durlabhaḥ</l>
      </lg>
      <lg xml:id="CAV.11" n="11">
	<l>yadi syād vidhiśabdō ’tra naivādarśanatō bhavēt</l>
	<l>viśēṣō ’syēti bhēdēna nōpāttaṁ syād idaṁ tataḥ</l>
      </lg>
      <lg xml:id="CAV.12" n="12">
	<l>vidhiśabdē bhaviṣyattvaṁ phalasya parikalpya hi</l>
	<l>virōdhaparihāraḥ syād vartamānē ’pi nāsty asau</l>
      </lg>
      <lg xml:id="CAV.13" n="13">
	<l>phalaṁ ca na bhavēd ēvaṁ bhasmībhāvād vidhāv api</l>
	<l>tatsāmarthyēna yā cānyā kalpanā tāṁ niṣēdhati</l>
      </lg>
      <lg xml:id="CAV.14" n="14">
	<l>prāyaś caivamprakāratvam arthavādēṣu dr̥śyatē</l>
	<l>mantrēṣu cēti tē sarvē pakṣīkāryāḥ prayatnaḥ</l>
      </lg>
      <lg xml:id="CAV.15" n="15">
	<l>ēvaṁ saty agnihōtrādivākyēṣv api mr̥ṣārthatā</l>
	<l>vēdavākyaikadēśatvāc citrādivacanēṣv api</l>
      </lg>
    </div>

    <div n="SAV">
      <head>autpattikasūtra sambandhākṣēpavāda (SAV)</head>
      <lg xml:id="SAV.1" n="1">
	<l>svapakṣasādhanaṁ tāvat na mr̥ṣā vaidikaṁ vacaḥ</l>
	<l>svārthē vaktranapēkṣatvāt padārthapadabuddhivat</l>
      </lg>
      <lg xml:id="SAV.2" n="2">
	<l>tatkr̥taḥ pratyayaḥ samyaṅ nityavākyōdbhavatvataḥ</l>
	<l>vākyabuddhivad ēva atra pūrvōktāś cāpi hētavaḥ</l>
      </lg>
      <lg xml:id="SAV.3" n="3">
	<l>nityān śabdārthasambandhānāśrityōktēna hētunā</l>
	<l>svataḥ prāmāṇyasiddhyartham aprāmāṇyē nirkr̥tē</l>
      </lg>
      <lg xml:id="SAV.4" n="4">
	<l>asambandhōdbhavatvēna parō mithyātvam abravīt</l>
	<l>sambandhō ’sti ca nityaś cēty uktam autpattikādinā</l>
      </lg>
      <lg xml:id="SAV.5" n="5">
	<l>mithyā tv asya nirāsārthaṁ tatparair nēṣyatē dvayam</l>
	<l>naiva cāsty atra sambandhaḥ kr̥takō vēti vakṣyatē</l>
      </lg>
      <lg xml:id="SAV.6" n="6">
	<l>asambhavēna śēṣāṇāṁ saṁślēṣaḥ pariśiṣyatē</l>
	<l>asminn ēva ca sambandhē pratītir laukikō dhruvā</l>
      </lg>
      <lg xml:id="SAV.7" n="7">
	<l>tanniṣēdhamataḥ prāha na śabdō ’rthēna saṅgataḥ</l>
	<l>taddēśānantarādr̥ṣṭēr vindhyō himavatā yathā</l>
      </lg>
      <lg xml:id="SAV.8" n="8">
	<l>ēvam arthō dvayaṁ vāpi sādhanīyam asaṅgatam</l>
	<l>kṣurētyādi ca siddhyarthahētōr uktam athāparaḥ</l>
      </lg>
      <lg xml:id="SAV.9" n="9">
	<l>śaktirūpaṁ gr̥hītvāha saṁślēṣō yadi vāryatē</l>
	<l>sambandhasiddhasādhyatvam atha sambandhamātrakam</l>
      </lg>
      <lg xml:id="SAV.10" n="10">
	<l>pitāputrādisambandhair anēkāntaḥ prasajyatē</l>
	<l>ēkabhūmyādisambandhād dr̥ṣṭāntē sādhyahīnatā</l>
      </lg>
      <lg xml:id="SAV.11" n="11">
	<l>vācyavācakasambandhaniṣēdhē lōkabādhanam</l>
	<l>virōdhaś ca svavākyēna na hi sambandhavarjitaiḥ</l>
      </lg>
      <lg xml:id="SAV.12" n="12">
	<l>pratijñārthaṁ padaiḥ śākyaḥ pratīpādayituṁ paraḥ</l>
	<l>abhidhānakriyāyāṁ hi karmatvaṁ vācyasaṁśritam</l>
      </lg>
      <lg xml:id="SAV.13" n="13">
	<l>śabdānāṁ karaṇatvaṁ vā kartr̥tvaṁ vā nirūpitam</l>
	<l>pratipattāv upādānāt sāhityē ca vivakṣitē</l>
      </lg> 
      <lg xml:id="SAV.14" n="14">
	<l>niyamyatē yadēkasyāṁ sambandhaḥ sō ’rthaśabdayōḥ</l>
	<l>tatra yady apy asambandhaḥ kārakāṇāṁ parasparam</l>
      </lg>
      <lg xml:id="SAV.15" n="15">
	<l>tathāpi yatkriyā tasyām upakāryōpakāritā</l>
	<l>sa kriyāsaṅgatēḥ paścāt sambandhaḥ kīrtyatē tayōḥ</l>
      </lg>
      <lg xml:id="SAV.16" n="16">
	<l>na cātrāpy avinābhāva upayōgīti sādhitam</l>
	<l>saṁjñēti gamakatvaṁ cēn na tadaṅgam iyaṁ bhavēt</l>
      </lg>
      <lg xml:id="SAV.17" n="17">
	<l>gamayantīṁ śrutiṁ dr̥ṣṭvā kalpyatē vyavahārataḥ</l>
	<l>na caiṣā gamayatyarthaṁ sambandhē ’navadhāritē</l>
      </lg>
      <lg xml:id="SAV.18" n="18">
	<l>tasmād gamakatā paścād dhūmādēr iva jāyatē</l>
	<l>sānaṅgaṁ tadvad ēva syād nēyaṁ dhūmādibhiḥ samā</l>
      </lg>
      <lg xml:id="SAV.19" n="19">
	<l>nirūpitē ’vinābhāvē tatra tatkāritā hy asau</l>
	<l>gamakatvēna pūrvaṁ ca tatra nōtpadyatē matiḥ</l>
      </lg>
      <lg xml:id="SAV.20" n="20">
	<l>iha vācakatāyāḥ prāṅ nāvinābhāvitāmatiḥ</l>
	<l>yad ēva cēha sambandhaṁ vr̥ddhēbhyaḥ pratipadyatē</l>
      </lg>
      <lg xml:id="SAV.21" n="21">
	<l>tadaiva gamakō ’syāyam iti nānyasvarūpataḥ</l>
	<l>kathayanti kva cit tāvad bōddhavyō ’smād ayaṁ tv iti</l>
      </lg>
      <lg xml:id="SAV.22" n="22">
	<l>kva cid vācaka ity ēvaṁ vācyō ’yam iti cōcyatē</l>
	<l>kva cid uccaritācchabdād dr̥ṣṭvārthaviṣayāṁ kriyām</l>
      </lg>
      <lg xml:id="SAV.23" n="23">
	<l>kēṣāñ cit tatra bōddhr̥tvam anumānāt pratīyatē</l>
	<l>ētēnāsmād yataḥ śabdād arthō ’yam avadhāritaḥ</l>
      </lg>
      <lg xml:id="SAV.24" n="24">
	<l>tēna nūnam imau siddhau vācyavācakaśaktikau</l>
	<l>itthaṁ vācakatā siddhā saṅkīrṇāpi tataḥ param</l>
      </lg>
      <lg xml:id="SAV.25" n="25">
	<l>anvayavyatirēkābhyāṁ niṣkr̥ṣṭē ’rthē niyamyatē</l>
	<l>bahujātiguṇadravyakarmabhēdāvalamvinaḥ</l>
      </lg>
      <lg xml:id="SAV.26" n="26">
	<l>pratyayāt sahasā jātā śrautalākṣaṇikātmakāt</l>
	<l>na lōkaḥ kāranābhāvān nirdhārayitum icchati</l>
      </lg>
      <lg xml:id="SAV.27" n="27">
	<l>balābalādisiddhyarthaṁ vākyajñāstu viviñcatē</l>
	<l>kakṣāntaritasāmānyaviśēṣēṣu hi durbalaḥ</l>
      </lg>
      <lg xml:id="SAV.28" n="28">
	<l>sāmānyavacanaḥ śabdō jāyatē lakṣaṇābālāt</l>
	<l>tēnāvaśyaṁ vivēktavyaṁ jāyatē lakṣaṇābalāt</l>
      </lg>
      <lg xml:id="SAV.29" n="29">
	<l>kiyad vā nityasambandhād abhidhēyēna lakṣyatē</l>
	<l>tatra prayōgabāhulyāt tadviśēṣēṣv asatsv api</l>
      </lg>
      <lg xml:id="SAV.30" n="30">
	<l>prayōgāt parasāmānyē sati vācyaprayōgataḥ</l>
	<l>sāsnādyēkārthasambandhigōtvamātrasya vācakaḥ</l>
      </lg>
      <lg xml:id="SAV.31" n="31">
	<l>gōśabda iti vijñānam anvayavyatirēkajam</l>
	<l>tasmād gamakataivādau abhidhāyakatā punaḥ</l>
      </lg>
      <lg xml:id="SAV.32" n="32">
	<l>tannimittēti sambandhaḥ saṁjñāsaṁjñitvalakṣaṇaḥ</l>
	<l>sambandhaniyamō ’yaṁ tu yā’’vinābhāvitōcyatē</l>
      </lg>
      <lg xml:id="SAV.33" n="33">
	<l>sambandhagrahaṇāt pūrva yasmān na gamayaty ataḥ</l>
	<l>gavādēr nābhidhāśaktir dēvadattapadē yathā</l>
      </lg>
      <lg xml:id="SAV.34" n="34">
	<l>yathaiva gamakaḥ śabdō vyavahārāt pratīyatē</l>
	<l>tathaiva śaktivijñānaṁ tasyōpāyō ’vagamyatē</l>
      </lg>
      <lg xml:id="SAV.35" n="35">
	<l>svarūpagrahaṇaṁ cāsya yathā vyāpriyatē phalē</l>
	<l>tathā sambandhivijñānaṁ nāśaktis tatkr̥tā bhavēt</l>
      </lg>
      <lg xml:id="SAV.36" n="36">
	<l>yatsādhakatamatvēna kasya cit kiñ cid ucyatē</l>
	<l>tasyānugrāhakāpēkṣā na svaśaktivighātinī</l>
      </lg>
      <lg xml:id="SAV.37" n="37">
	<l>na hi tat kāraṇaṁ lōkē vēdē vā kiñ cid īdr̥śam</l>
	<l>itikartavyatāsādhyē yasya nānugrahē ’rthitā</l>
      </lg>
      <lg xml:id="SAV.38" n="38">
	<l>pratyātmaniyatatvāc ca yathaiva karaṇaṁ bhavēt</l>
	<l>bāhyāntaravibhāgēna kva cit syād vā vivakṣayā</l>
      </lg>
      <lg xml:id="SAV.39" n="39">
	<l>udvignō hy andhakārēṇa kaś cid ēvaṁ bravīty api</l>
	<l>kiṁ cakṣuṣā mamaitēna dr̥ṣṭaṁ dīpēna yanmayā</l>
      </lg>
      <lg xml:id="SAV.40" n="40">
	<l>nityavr̥ttau tu nāndhānāṁ dr̥ṣṭir dīpaśatair api</l>
	<l>rūpādidarśanē yasmāt tasmāc cakṣuḥ prakāśakam</l>
      </lg>
      <lg xml:id="SAV.41" n="41">
	<l>śarīrātmamanōyōgād asādhāraṇātābalāt</l>
	<l>vijñānāsattibhāvāc ca cakṣuḥ kāraṇam iṣyatē</l>
      </lg>
      <lg xml:id="SAV.42" n="42">
	<l>tathaivēhāpi sambandhajñānam aṅgaṁ prasiddhitaḥ</l>
	<l>gauravāt karaṇatvēna mataṁ cēt kēna vāryatē</l>
      </lg> 
      <lg xml:id="SAV.43" n="43">
	<l>yathā cakṣur itīdaṁ tu vyabhicāritvam ucyatē</l>
	<l>dēvadattē ’pi cāvyaktāṁ śaktim icchanti yuktitaḥ</l>
      </lg>
      <lg xml:id="SAV.44" n="44">
	<l>prakāśē ’vasthitē bāhyē nāndhō rūpaṁ pratīyatē</l>
	<l>phalānantaryataś cāpi cakṣuḥ karaṇam iṣyatē</l>
      </lg>
      <lg xml:id="SAV.45" n="45">
	<l>puruṣādhīnavijñānas tēbhyaḥ prāganirūpitaḥ</l>
	<l>yaḥ saṁjñāsaṁjñisambandhaḥ sa cēṣṭaś cēd dhruvaṁ kr̥taḥ</l>
      </lg>
      <lg xml:id="SAV.46" n="46">
	<l>bhinnadēśādyadhiṣṭhānād yathā rajjughaṭādiṣu</l>
	<l>samaṁ nāsty anayōḥ kiñ cit tēnāsaṅgatatā svataḥ</l>
      </lg>
    </div>

    <div n="SPH">
      <head>autpattikasūtra sphōṭavāda (SPH)</head>
      <lg xml:id="SPH.1" n="1">
	<l>ādhārātmani vijñātē sukham ādhēyabōdhanam</l>
	<l>tasyaiva tāvat prastāvād atha gaur ity atō ’bravīt</l>
      </lg>
      <lg xml:id="SPH.2" n="2">
	<l>pratyakṣē ’pi visaṁvādō yēṣāṁ kaḥ svayam uttaram</l>
	<l>tēbhyō dadyād iti jñātvā vr̥ddhānāṁ matam abravīt</l>
      </lg>
      <lg xml:id="SPH.3" n="3">
	<l>tatrārthapratyayadvāraṁ kr̥taṁ śabdanirūpaṇam</l>
	<l>yair āsatāṁ tu tē tāvat pratyakṣēṇa parīkṣyatē</l>
      </lg>
      <lg xml:id="SPH.4" n="4">
	<l>pratyakṣaṁ nāsamarthaṁ nastēna cārthē ’vadhāritē</l>
	<l>na hētur balavān anyaḥ parīkṣyēta yatas tataḥ</l>
      </lg>
      <lg xml:id="SPH.5" n="5">
	<l>tasmāc chrōtraparicchinnō yady arthaṁ gamayēn na vā</l>
	<l>sarvathā tasya śabdatvaṁ lōkasiddhaṁ na hīyatē</l>
      </lg>
      <lg xml:id="SPH.6" n="6">
	<l>yadi tv arthagatau śaktir na syād asya tataḥ punaḥ</l>
	<l>vastvantaraṁ prakalpyēta vinā śabdaprasiddhitaḥ</l>
      </lg>
      <lg xml:id="SPH.7" n="7">
	<l>agnyādīn gamayantō ’pi śabdā dhūmādayō na hi</l>
	<l>na vā’’pratyāyakatvāt syād ēkavarṇēṣv aśabdatā</l>
      </lg>
      <lg xml:id="SPH.8" n="8">
	<l>na ca prāgarthavijñānāś chōtragrāhyē na śabdadhīḥ</l>
	<l>na cārthajñānataḥ paścād aśrautrē ’pi ca śabdatā</l>
      </lg>
      <lg xml:id="SPH.9" n="9">
	<l>parasparānapēkṣāś ca śrōtrabuddhyā svarūpataḥ</l>
	<l>varṇā ēvāvagamyantē na pūrvāparavastunī</l>
      </lg>
      <lg xml:id="SPH.10" n="10">
	<l>alpīyasāpi yatnēna śabdam uccaritaṁ matiḥ</l>
	<l>yadi vā gr̥hṇāti varṇaṁ vā sakalaṁ sphuṭam</l>
      </lg>
      <lg xml:id="SPH.11" n="11">
	<l>pr̥thaṅ na cōpalabhyantē varṇasyāvayavāḥ kva cit</l>
	<l>na ca varṇēṣv anusyūtā dr̥śyantē tantuvat paṭē</l>
      </lg>
      <lg xml:id="SPH.12" n="12">
	<l>tēṣām anupalabdhēś ca na jñātā liṅgasaṅgatiḥ</l>
	<l>nāgamas tatparaś cāsti nādr̥ṣṭē cōpamā kva cit</l>
      </lg>
      <lg xml:id="SPH.13" n="13">
	<l>na cāpy anupapattiḥ syād varṇasyāvayavair vinā</l>
	<l>yathānyāvayavānāṁ hi vināpy avayavāntaraiḥ</l>
      </lg>
      <lg xml:id="SPH.14" n="14">
	<l>pratyakṣēṇāvabuddhaś ca varṇō ’vayavavarjitaḥ</l>
	<l>kiṁ na syād, vyōmavac cātra liṅgaṁ tadrahitā matiḥ</l>
      </lg>
      <lg xml:id="SPH.15" n="15">
	<l>tadvac cāsyaikabuddhitvād dēśabhēdē ’py abhinnatā</l>
	<l>nanu bhēdamatir na syāt, tavāpy ēkatvadhīḥ kutaḥ</l>
      </lg>
      <lg xml:id="SPH.16" n="16">
	<l>sāmānyēṣu mamaikā dhīs tadvyaktiṣu ca bhēdadhīḥ</l>
	<l>na hīṣṭaṁ bhēdamātraṁ hi na syād ēkatvadhīr yataḥ</l>
      </lg>
      <lg xml:id="SPH.17" n="17">
	<l>vyaktēs tāvan na sāmānyaṁ bhinnarūpaṁ pratīyatē</l>
	<l>varṇēṣv anyatra śabdatvān nānyac cēd varṇa ēva saḥ</l>
      </lg>
      <lg xml:id="SPH.18" n="18">
	<l>sa ēvēti matir nāpi sādr̥śyam, na ca tat kva cit</l>
	<l>vināvayavasāmānyād varṇēṣv avayavā na ca</l>
      </lg>
      <lg xml:id="SPH.19" n="19">
	<l>pratyakṣaviṣayatvāc ca nānyāpōhō ’pi yujyatē</l>
	<l>vācakaś cātra liṅgaṁ vā na tadānīṁ pratīyatē</l>
      </lg>
      <lg xml:id="SPH.20" n="20">
	<l>gakārādiṣu sāmānyaṁ śabdatvaṁ kalpyatē yathā</l>
	<l>gōtvaṁ ca śābalēyādau tathaitat kiṁ na kalpyatē</l>
      </lg>
      <lg xml:id="SPH.21" n="21">
	<l>śābalēyagakāradīn niṣpannān vyaktirūpataḥ</l>
	<l>sāmānyadhīr na gr̥hṇātīty atō jātir apīṣyatē</l>
      </lg>
      <lg xml:id="SPH.22" n="22">
	<l>na tu drutādibhēdē ’pi niṣpannā sampratīyatē</l>
	<l>gavyaktyantaravyāvr̥ttā gavyaktir aparā sphuṭā</l>
      </lg>
      <lg xml:id="SPH.23" n="23">
	<l>tēnaikatvēna varṇasya buddhir ēkōpajāyatē</l>
	<l>viśēṣabuddhisadbhāvō bhavēd vyañjakabhēdataḥ</l>
      </lg>
      <lg xml:id="SPH.24" n="24">
	<l>yathaiva tava gatvādi gamyamānaṁ drutādibhiḥ </l>
	<l>viśēṣair api nānēkam ēvaṁ varṇō ’pi nō bhavēt</l>
      </lg>
      <lg xml:id="SPH.25" n="25">
	<l>tvayāpi vyañjakavyaktibhēdād bhēdō ’bhyupēyatē</l>
	<l>mamāpi vyañjakair nādair bhēdabuddhir bhaviṣyati</l>
      </lg>
      <lg xml:id="SPH.26" n="26">
	<l>tēna yat prārthyatē jātē tad varṇād ēva labhyatē</l>
	<l>vyaktilabhyaṁ ca nādēbhya iti gatvādidhīr yathā</l>
      </lg>
      <lg xml:id="SPH.27" n="27">
	<l>kalpayitvāpi tatpaścād vibhutvaikatvanityatāḥ</l>
	<l>pratyēkavr̥ttitā cāsya bhavēyur mahataḥ śramāt</l>
      </lg>
      <lg xml:id="SPH.28" n="28">
	<l>dvayasiddhas tu varṇātmā nityatvādi yathaiva ca</l>
	<l>kalpitasyēṣyatē tadvat siddhasyaivābhyupēyatām</l>
      </lg>
      <lg xml:id="SPH.29" n="29">
	<l>pratyēkasamavāyē ca klēśō naiva bhaviṣyati</l>
	<l>vyañjanēṣu ca dhībhēdō naiva tādr̥k pratīyatē</l>
      </lg>
      <lg xml:id="SPH.30" n="30">
	<l>dr̥śyatē ’janurāgēṇa bhēdō yō nāma, tatra naḥ</l>
	<l>vivēdō ’sty ēva na hy ēṣa kēvalānāṁ pratīyatē</l>
      </lg>
      <lg xml:id="SPH.31" n="31">
	<l>akṣv apy ēvaṁ parōpādhir drutādipratyayō yathā</l>
	<l>varṇā’’śritatvād varṇatvavyañjanapratyayō yathā</l>
      </lg>
      <lg xml:id="SPH.32" n="32">
	<l>gakārō ’tyantaniṣkr̥ṣṭagatvādhārō na gamyatē</l>
	<l>gānyabuddhyanirūpyatvāt paraiḥ kalpitagatvavat</l>
      </lg>
      <lg xml:id="SPH.33" n="33">
	<l>avastutvēna sādhyatvān niṣēdhād dhētusādhyayōḥ</l>
	<l>sapakṣē ’nyatarāsiddhir na dōṣāyātra jāyatē</l>
      </lg>
      <lg xml:id="SPH.34" n="34">
	<l>varṇatvāc cāpi sādhyō ’yaṁ yakārādivad ēva ca</l>
	<l>vyatirēkasya cādr̥ṣṭēr nātra dr̥ṣṭaṁ nirvartakam</l>
      </lg>
      <lg xml:id="SPH.35" n="35">
	<l>gōtvādivāraṇē tv ēva dr̥ṣṭabādhaḥ sphuṭō bhavēt</l>
	<l>nānyathā hi matis tatra syāt sāmānyaviśēṣayōḥ</l>
      </lg>
      <lg xml:id="SPH.36" n="36">
	<l>na cāpy atraikavastutvē bhēdō vyañjakabhēdataḥ</l>
	<l>na piṇḍavyatirēkēṇa vyañjakō ’tra dhvanir yathā</l>
      </lg>
      <lg xml:id="SPH.37" n="37">
	<l>piṇḍavyaṅgyaiva gōtvādir jātir nityaṁ pratīyatē</l>
	<l>tēna bhinnēṣu piṇḍēṣu jātir ēkā pratīyatē</l>
      </lg>
      <lg xml:id="SPH.38" n="38">
	<l>nanu yasya dvayaṁ śrōtraṁ tasya buddhidvayaṁ bhavēt</l>
	<l>bhavatō ’tīndriyatvāt tu kathaṁ nādair viśēṣadhīḥ</l>
      </lg>
      <lg xml:id="SPH.39" n="39">
	<l>nādēna saṁskr̥tāc chrōtrād yadā śabdaḥ pratīyatē</l>
	<l>tadupaślēṣas tat asya bōdhaṁ kē cit pracakṣatē</l>
      </lg>
      <lg xml:id="SPH.40" n="40">
	<l>naiva vā grahaṇaṁ tēṣāṁ śabdē buddhis tu tadvaśāt</l>
	<l>saṁskārānukr̥tēḥ sō ’pi mahatvādyavabudhyatē</l>
      </lg>
      <lg xml:id="SPH.41" n="41">
	<l>madhuraṁ tiktarūpēṇa śvētaṁ pītatayā tathā</l>
	<l>gr̥hṇanti pittadōṣēṇa viṣayaṁ bhrāntacētasaḥ</l>
      </lg>
      <lg xml:id="SPH.42" n="42">
	<l>tathā vēgēna dhāvantō nāvyārūḍhāś ca gacchataḥ</l>
	<l>parvatādīn vijānanti bhramēṇa bhramataś ca tān</l>
      </lg>
      <lg xml:id="SPH.43" n="43">
	<l>maṇḍūkavasayāktākṣā vaṁśānuragabuddhibhiḥ</l>
	<l>vyaktyalpatvamahattvābhyāṁ sāmānyaṁ ca tadāśrtayam</l>
      </lg>
      <lg xml:id="SPH.44" n="44">
	<l>gr̥hṇanti yadvadētāni nimittagrahaṇād vinā</l>
	<l>vyañjakasthamabudhvaiva vyaṅgyē bhrāntir bhaviṣyati</l>
      </lg>
      <lg xml:id="SPH.45" n="45">
	<l>varṇāntaratvam ēvāhuḥ kē cid dīrghapluptādiṣu</l>
	<l>na hi drutādivat tatra prayōhō nāntarīyakaḥ</l>
      </lg>
      <lg xml:id="SPH.46" n="46">
	<l>tathā ca sati sāmānyaṁ triṣvatvaṁ kaiś cid iṣyatē</l>
	<l>sāmānyakalpanā tv anyair na yuktēty abhidhīyatē</l>
      </lg>
      <lg xml:id="SPH.47" n="47">
	<l>atvam ity ucyamānaṁ hi na dīrghaplutayōr bhavēt</l>
	<l>ātvaṁ na hrasvaplutayōs traimātryaṁ na ca pūrvayōḥ</l>
      </lg>
      <lg xml:id="SPH.48" n="48">
	<l>sarvasādhāraṇatvēna tad vijñātuṁ na śakyatē</l>
	<l>pratyēkaṁ śābalēyādirūpē gōtvaṁ yathā sphuṭam</l>
      </lg>
      <lg xml:id="SPH.49" n="49">
	<l>avarṇakulaśabdō ’pi sthānasāmyād vanādivat</l>
	<l>samudāyārthavācīti na jātivacanō bhavēt</l>
      </lg>
      <lg xml:id="SPH.50" n="50">
	<l>svatō hrasvādibhēdas tu nityavādē virudhyatē</l>
	<l>sarvadā yasya sadbhāvaḥ sa kathaṁ mātrikaḥ svayam</l>
      </lg>
      <lg xml:id="SPH.51" n="51">
	<l>tasmād uccāraṇaṁ tasya mātrākālaṁ pratīyatē</l>
	<l>dvimātraṁ vā trimātraṁ ā na varṇō mātrikaḥ svaym</l>
      </lg>
      <lg xml:id="SPH.52" n="52">
	<l>dīrghādēr nanv anaṅgatvaṁ vācakādharmatō bhavēt</l>
	<l>itthaṁ pratīyamānāḥ syur varṇā na pratipādakāḥ</l>
      </lg>
      <lg xml:id="SPH.53" n="53">
	<l>yādr̥śāt pūrvadr̥ṣṭō ’sāv arthō gamyatē tādr̥śāt </l>
	<l>bhrāntyā kathaṁ pratītiś cēt, nāsāv artham iti prati</l>
      </lg>
      <lg xml:id="SPH.54" n="54">
	<l>yathāśvādijavaḥ puṁsāṁ kāryāṅgatvaṁ prakalpayēt</l>
	<l>paradharmō ’pi varṇānāṁ dhvanidharmās tathaiva naḥ</l>
      </lg>
      <lg xml:id="SPH.55" n="55">
	<l>nanu dīrghādyanityatvād anityō vācakō bhavēt</l>
	<l>ānupūrvīvad ēvāsya parihārō bhaviṣyati</l>
      </lg>
      <lg xml:id="SPH.56" n="56">
	<l>tathōdāttādibhēdānāṁ saṁskāravaśagā matiḥ</l>
	<l>tēṣāṁ dīrghādivad bhēdō na kadā cit pratīyatē</l>
      </lg>
      <lg xml:id="SPH.57" n="57">
	<l>tatraikavarṇarūpatvē bhēdō ’pi syād drutādivat</l>
	<l>nātra varṇāntaravyaktir iva dhvanyantarōdbhavaḥ</l>
      </lg>
      <lg xml:id="SPH.58" n="58">
	<l>ta ēva mr̥dutīvratvaśīghratvādisamanvitāḥ</l>
	<l>abhēdē cāpi varṇasya dhvanīnāṁ dviprakāratā</l>
      </lg>
      <lg xml:id="SPH.59" n="59">
	<l>kē cit svarūpabōdhārthāḥ kē cid bōdhānuvartinaḥ</l>
	<l>yugapatkramarūpēṇa saṁskārōtpādahētavaḥ</l>
      </lg>
      <lg xml:id="SPH.60" n="60">
	<l>tatra dīrghādibōdhaḥ syāt pūrvēṣāṁ pracayō yadā</l>
	<l>varṇātmaiva hi kālēna tāvatā taiḥ pratīyatē</l>
      </lg>
      <lg xml:id="SPH.61" n="61">
	<l>yugapatpracitais taiś ca syād udāttādikalpanā</l>
	<l>pracayē tv itarēṣāṁ syād vatibhēdō drutādikaḥ</l>
      </lg>
      <lg xml:id="SPH.62" n="62">
	<l>varṇātmanyavabuddhē ’pi tadrūpām ēva tē matim</l>
	<l>śanair utpādayanti, iti nānyō varṇaḥ pratīyatē</l>
      </lg>
      <lg xml:id="SPH.63" n="63">
	<l>vyaktyākr̥tikr̥tō bhēdō yady apy ēkāntatō bhavēt</l>
	<l>varṇēṣu jaiminēḥ pakṣas tathāpi na virudhyatē</l>
      </lg>
      <lg xml:id="SPH.64" n="64">
	<l>nityatvayatnaḥ sarvō ’pi gatvādiṣu bhaviṣyati</l>
	<l>gakārādivacaś caitat tēṣv ēva na virōtsyatē</l>
      </lg>
      <lg xml:id="SPH.65" n="65">
	<l>vicchinnayatnavyaṅgyaiś ca nityaiḥ sarvagatair api</l>
	<l>vyatiriktapadārambhō varṇair nātrōpapadyatē</l>
      </lg>
      <lg xml:id="SPH.66" n="66">
	<l>anārabdhē ca gōśabdē gōśabdatvaṁ kathaṁ bhavēt</l>
	<l>varṇasāmānyavac cāpi na tatkalpanam arhati</l>
      </lg>
      <lg xml:id="SPH.67" n="67">
	<l>varṇātmanām abhēdāc ca siddhā sāmānyadhīr api</l>
	<l>samudāyō ’pi tēbhyō ’syō vāraṇīyō ’nayā diśā</l>
      </lg>
      <lg xml:id="SPH.68" n="68">
	<l>abhēdasamudāyas tu tēṣāṁ dharmō na duṣyati</l>
	<l>tēṣām asti hi sāmarthyam arthapratyāyanaṁ prati</l>
      </lg>
      <lg xml:id="SPH.69" n="69">
	<l>yāvantō yādr̥śō yē ca yadarthapratipādanē</l>
	<l>varṇāḥ prajñātasāmarthyāstē tathivāvabōdhakāḥ</l>
      </lg>
      <lg xml:id="SPH.70" n="70">
	<l>tēṣāṁ tu guṇabhūtānām arthapratyāyanaṁ prati</l>
	<l>sāhityam ēkakartrādikramaś cāpi vivakṣitaḥ</l>
      </lg>
      <lg xml:id="SPH.71" n="71">
	<l>kartraikatvē nimittē ca kramē sati niyāmakam</l>
	<l>prayuñjānasya yat pūrvaṁ vr̥ddhēbhyaḥ kramadarśanam</l>
      </lg>
      <lg xml:id="SPH.72" n="72">
	<l>yaugapdyaṁ tv aśakyatvān naiva tēṣām ihāśritam</l>
	<l>kartr̥bhēdaś ca tatra syāt, na caivaṁ dr̥śyatē ’bhidhā</l>
      </lg>
      <lg xml:id="SPH.73" n="73">
	<l>yugapad dr̥śyasāmarthyā naiva śaktāḥ kramē yathā</l>
	<l>bhāvās tathā kramē śaktā yaugapadyē na śaknuyuḥ</l>
      </lg>
      <lg xml:id="SPH.74" n="74">
	<l>dr̥ṣṭaś ca pūrṇamāsādēḥ kramaḥ saṁhatyakāriṇaḥ</l>
	<l>abhyāsānāṁ ca lōkē ’pi svādhyāyagrahaṇādiṣu</l>
      </lg>
      <lg xml:id="SPH.75" n="75">
	<l>sādhanāditrayāṇāṁ ca vyāpārasyaikakālatā</l>
	<l>sarvatrāstīti nēha syād upālambhaḥ kramaṁ prati</l>
      </lg>
      <lg xml:id="SPH.76" n="76">
	<l>niṣpannā ēva dr̥śyantē vyāpārāḥ sarva ēva hi</l>
	<l>sūkṣmā vyāpārabhēdās tu dr̥śyatē na kadā cana</l>
      </lg>
      <lg xml:id="SPH.77" n="77">
	<l>ēkasādhanasāṁsthāś ca vyāpārāvayavā yadā</l>
	<l>svarūpatō nirīkṣyantē yaugapadyam asat tadā</l>
      </lg>
      <lg xml:id="SPH.78" n="78">
	<l>kiṁ punar bahavō bhinnā bhinnasādhanasaṁśritāḥ</l>
	<l>bhavēyur yaugapadyēna vyāpārāḥ kramavartinaḥ</l>
      </lg>
      <lg xml:id="SPH.79" n="79">
	<l>yadā tv ādyaparispandād prabhr̥tyā phalalābhataḥ</l>
	<l>kriyā pūrvaparībhūtā lakṣyatē varttatē tadā</l>
      </lg>
      <lg xml:id="SPH.80" n="80">
	<l>tēnātrāpi vivakṣātaḥ prabhr̥tyā’’rthāvabōdhanāt</l>
	<l>sākalyēnēkṣyamāṇē syād vyāpārē varttamānatā</l>
      </lg>
      <lg xml:id="SPH.81" n="81">
	<l>pratyēkaṁ yē punas tatra vyāpārās tannirūpaṇam</l>
	<l>phalāniṣpattitō na syān nāstitvaṁ na ca tāvatā</l>
      </lg>
      <lg xml:id="SPH.82" n="82">
	<l>phalānumēyatāyāṁ ca vyāpārasya phalaṁ prati </l>
	<l>kārakāṇāṁ yathāsthānaṁ vyāpārē vartamānatā</l>
      </lg>
      <lg xml:id="SPH.83" n="83">
	<l>avaśyam bhāvinī nityaṁ pratyāsattiś ca kasya cit</l>
	<l>na tāvatā vyapētatvāt itarēṣām anaṅgatā</l>
      </lg>
      <lg xml:id="SPH.84" n="84">
	<l>dvyantaraikāntaratvēna gakārau kārayōr dhruvam</l>
	<l>arthaṁ pratyāyanē śaktis tatra sthau gamakau yataḥ</l>
      </lg>
      <lg xml:id="SPH.85" n="85">
	<l>yathā visarjanīyasya vyavadhānē na śaktatā</l>
	<l>tathaivētarayōḥ śaktir ānantaryē na vidyatē</l>
      </lg>
      <lg xml:id="SPH.86" n="86">
	<l>na ca yatraikaśō ’śaktis tatra sarvēṣv aśaktatā</l>
	<l>tathā hy aṅgāni dr̥śyantē śālyādivahanādiṣu</l>
      </lg>
      <lg xml:id="SPH.87" n="87">
	<l>śaktis tatrāsti kā cid dhi vahanē sā samr̥ddhyatē</l>
	<l>saṅghātēna tu varṇānāṁ pratyēkaṁ kā cidīkṣyatē</l>
      </lg>
      <lg xml:id="SPH.88" n="88">
	<l>na hy arthāvayavaḥ kaś cit pratyēkaṁ taiḥ pratīyatē</l>
	<l>samastasyātha vā kaś cid bōdhalēśō ’tra jāyatē</l>
      </lg>
      <lg xml:id="SPH.89" n="89">
	<l>rathasyāpi tu yat kāryaṁ śālyādivahanaṁ na tat</l>
	<l>pratyēkaṁ dr̥śyatē kiñ cin manāg api yathēhitam</l>
      </lg>
      <lg xml:id="SPH.90" n="90">
	<l>ath a yatkiñcid ucyēta vahanē tad ihāpi naḥ</l>
	<l>svātmapratyayahētutvaṁ varṇēṣv arthē ’pi vā kva cit</l>
      </lg>
      <lg xml:id="SPH.91" n="91">
	<l>yasyānavayavaḥ sphōṭō vyajyatē varṇabuddhibhiḥ</l>
	<l>sō ’pi paryanuyōgēna vaivaitēna vimucyatē</l>
      </lg>
      <lg xml:id="SPH.92" n="92">
	<l>tatrāpi prativarṇaṁ hi padasphōṭō na gamyatē</l>
	<l>na cāvayavaśō vyaktis tadabhāvān na cātra śrīḥ</l>
      </lg>
      <lg xml:id="SPH.93" n="93">
	<l>pratyēkaṁ cāpy aśaktānāṁ samudāyē ’py aśaktayā</l>
	<l>tatra yaḥ parihāras tē sa nō ’trāpi bhaviṣyati</l>
      </lg>
      <lg xml:id="SPH.94" n="94">
	<l>sadbhāvavyatirēkau ca tathāvayavavarjanam</l>
	<l>tavādhikaṁ bhavēt tasmād yatnō ’sāv arthabuddhiṣu</l>
      </lg>
      <lg xml:id="SPH.95" n="95">
	<l>nānyathānupapattiś ca bhavēd arthamatiṁ prati</l>
	<l>tad ēvāsyā nimittaṁ syāj jāyatē yadanantaram</l>
      </lg>
      <lg xml:id="SPH.96" n="96">
	<l>sā ca varṇadvayajñānē ’tītē ’ntyajñānataḥ parā</l>
	<l>bhavatītīdr̥g ēvāsyā nimittam avakalpatē</l>
      </lg>
      <lg xml:id="SPH.97" n="97">
	<l>vinā saṁskārakalpēna tadanantaravr̥ttitaḥ</l>
	<l>kr̥tānugrahasāmarthyō varṇō ’ntyaḥ pratipādakaḥ</l>
      </lg>
      <lg xml:id="SPH.98" n="98">
	<l>ēṣa ēva tu saṁskāra iti kē cit pracakṣatē</l>
	<l>adr̥ṣṭakalpanātītaṁ tāvan mātraṁ hi dr̥śyatē</l>
      </lg>
      <lg xml:id="SPH.99" n="99">
	<l>atha vā vāsanaivāstu saṁskāraḥ, sarva ēva hi</l>
	<l>dr̥ḍhajñānagr̥hītē ’rthē saṁskārō ’stīti manvatē</l>
      </lg>
      <lg xml:id="SPH.100" n="100">
	<l>tasyārthabuddhihētutvē visāṁvādō ’sya nirṇayē</l>
	<l>tadbhāvabhāvitāhētur anyatrēva pratīyatē</l>
      </lg>
      <lg xml:id="SPH.101" n="101">
	<l>saṁskārē niṣpramāṇē tu pūrvavr̥ttattvakalpanam</l>
	<l>niṣpramāṇakam ēvēti nānugrahaphalaṁ bhavēt</l>
      </lg>
      <lg xml:id="SPH.102" n="102">
	<l>yady api smr̥tihētutvaṁ saṁskārasya vyavasthitam</l>
	<l>kāryāntarēṣu sāmarthyaṁ na tasya pratiṣidhyatē</l>
      </lg>
      <lg xml:id="SPH.103" n="103">
	<l>tēna saṁskārasadbhāvō nānēnaivaṁ prakalpyatē</l>
	<l>tasyārthabuddhihētutvam adr̥ṣṭaṁ kēvalaṁ kr̥tam</l>
      </lg>
      <lg xml:id="SPH.104" n="104">
	<l>śabdapakṣē ’pi tac caitad adr̥ṣṭatvān na mucyatē</l>
	<l>kāryabōdhanaśaktatvaṁ tulyaṁ saṁskāraśabdayōḥ</l>
      </lg>
      <lg xml:id="SPH.105" n="105">
	<l>kṣīṇārthāpattir ēvaṁ ca na sphōṭaṁ parikalpayēt</l>
	<l>saṁskārakalpanā pūrvam avaśyam bhāvinī hi tē</l>
      </lg>
      <lg xml:id="SPH.106" n="106">
	<l>dhvanibhyō ’py aparas tāvan nēṣyētārthamatiṁ prati</l>
	<l>tē vā yady upalabhyēran varṇāḥ pratyakṣatō na ca</l>
      </lg>
      <lg xml:id="SPH.107" n="107">
	<l>varṇānāṁ yaugapadyēna yadi cāvaśyam arthitā</l>
	<l>nityatvāt sarvadā tat syān na tu kāraṇatā tathā</l>
      </lg>
      <lg xml:id="SPH.108" n="108">
	<l>itthaṁ kramagr̥hītānāṁ yugapad yātha vā parā</l>
	<l>sthitiḥ sā kāraṇaṁ tu syān nityam arthadhiyaṁ prati</l>
      </lg>
      <lg xml:id="SPH.109" n="109">
	<l>yad vā pratyakṣataḥ pūrvaṁ kramajñānēṣu yat param</l>
	<l>samastavarṇavijñānaṁ tadarthajñānakāraṇam</l>
      </lg>
      <lg xml:id="SPH.110" n="110">
	<l>tatra jñānē ca varṇānāṁ yaugapadyaṁ pratīyatē</l>
	<l>nāvaśyaṁ yaugapadyēna pratyakṣasthēna tad bhavēt</l>
      </lg>
      <lg xml:id="SPH.111" n="111">
	<l>citrarūpāṁ cā tāṁ buddhiṁ sadasadvarṇagōcarām </l>
	<l>kē cid āhur yathā varṇō gr̥hyatē ’ntaḥ padē padē</l>
      </lg>
      <lg xml:id="SPH.112" n="112">
	<l>antyavarṇē ’pi vijñātē pūrvasaṁskārakāritam</l>
	<l>smaraṇaṁ yaugapadyēna sarvēṣv anyē pracakṣatē</l>
      </lg>
      <lg xml:id="SPH.113" n="113">
	<l>sarvēṣu caivam arthēṣu mānasaṁ sarvavādinām</l>
	<l>iṣṭaṁ samuccayajñānaṁ kramajñānēṣu satsv api</l>
      </lg>
      <lg xml:id="SPH.114" n="114">
	<l>na cēt tadābhyupēyēta kramadr̥ṣṭēṣu naiva hi</l>
	<l>śatādirūpaṁ jāyēta tatsamuccayadarśanam</l>
      </lg>
      <lg xml:id="SPH.115" n="115">
	<l>tēna śrōtramanōbhyāṁ syāt kramād varṇēṣu yady api</l>
	<l>pūrvajñānaṁ parastāt tu yugapat smaraṇaṁ bhavēt</l>
      </lg>
      <lg xml:id="SPH.116" n="116">
	<l>tadārūḍhās tatō varṇā na dūrē ’rthāvabōdhanāt</l>
	<l>śabdārthamatis tēna laukikair abhidhīyatē</l>
      </lg>
      <lg xml:id="SPH.117" n="117">
	<l>citrabuddhyānayā bhrāntyā varṇēbhyō vyatirēkataḥ</l>
	<l>paścād gaur iti vijñānaṁ pratyakṣaṁ kaiś cid iṣyatē</l>
      </lg>
      <lg xml:id="SPH.118" n="118">
	<l>vailakṣaṇyaṁ tu tasyēṣṭam ēkaikajñānataḥ sphuṭam</l>
	<l>varṇarūpāvabōdhāt tu na tadarthāntaraṁ bhavēt</l>
      </lg>
      <lg xml:id="SPH.119" n="119">
	<l>yadi cārthāntaratvaṁ syād ēkaikasmād trayasya tat</l>
	<l>varṇatrayaparityāgē buddhir nānyatra jāyatē</l>
      </lg>
      <lg xml:id="SPH.120" n="120">
	<l>gaur ity ēkamatitvaṁ tu naivāsmābhir nivāryatē</l>
	<l>tadgrāhyaikārthatābhyāṁ ca śabdē syād ēkatāmatiḥ</l>
      </lg>
      <lg xml:id="SPH.121" n="121">
	<l>śaidhyād alpāntaratvāc ca gōśabdē sābhavēd api</l>
	<l>dēvadattādiśabdēṣu sphuṭō bhēdaḥ pratīyatē</l>
      </lg>
      <lg xml:id="SPH.122" n="122">
	<l>na gauṇaḥ śabda ity ēvaṁ granthasambandhanaṁ bhavēt</l>
	<l>asy akṣarēṣu hētutvaṁ tatparaṁ vacanaṁ hi tat</l>
      </lg>
      <lg xml:id="SPH.123" n="123">
	<l>śabdād iti ca hētutvaṁ pañcamyātrābhidhīyatē</l>
	<l>bhavatpakṣē ’pi caikāntāj jñānēna vyavadhir bhavēt</l>
      </lg>
      <lg xml:id="SPH.124" n="124">
	<l>gauṇō ’nyathā prasiddhō vā prayujyētānyathā yadi</l>
	<l>na cānyādr̥ṅnimittatvaṁ kasya cit sampratīyatē</l>
      </lg>
      <lg xml:id="SPH.125" n="125">
	<l>svavyāpāravyavāyō hi sarvasminn ēva kārakē</l>
	<l>dr̥ṣṭō vyāpāra īdr̥k tu śabdasyēty avyavētatā</l>
      </lg>
      <lg xml:id="SPH.126" n="126">
	<l>gakārādēr yadā cānyō na lōkē śabda ucyatē</l>
	<l>tadā tasmāt pratītē ’rthē śabdād iti kathaṁ bhavēt</l>
      </lg>
      <lg xml:id="SPH.127" n="127">
	<l>śabdajñānādisaṁskāravyaktasphōṭakr̥tē ’tha vā</l>
	<l>pratyayē śabdajanyatvam iti gauṇaṁ prasajyatē</l>
      </lg>
      <lg xml:id="SPH.128" n="128">
	<l>saṁskārajananārthaṁ ca na śabdōccāraṇaṁ matam</l>
	<l>arthapratītim uddiśya prayuktasya kramādayam</l>
      </lg>
      <lg xml:id="SPH.129" n="129">
	<l>tasmāt tādarthyataḥ śabdaḥ phalēna vyapadiśyatē</l>
	<l>samuccayāvabōdhē tu vyavadhānaṁ na kēna cit</l>
      </lg>
      <lg xml:id="SPH.130" n="130">
	<l>yadi cāpūrvasaṁskāra itikartavyatēṣyatē</l>
	<l>varṇō ’ntyō gamakas tasya śabdatvān mudhyatā bhavēt</l>
      </lg>
      <lg xml:id="SPH.131" n="131">
	<l>varṇā vā dhvanayō vāpi sphōṭaṁ na padavākyayōḥ</l>
	<l>vyañjanti vyañjakatvēna yathā dīpaprabhādayaḥ</l>
      </lg>
      <lg xml:id="SPH.132" n="132">
	<l>sattvād ghaṭādivac cēti sādhanāni yathāruci</l>
	<l>laukikavyatirēkēṇa kalpitē ’rthē bhavanti hi</l>
      </lg>
      <lg xml:id="SPH.133" n="133">
	<l>nārthasya vācakaḥ sphōṭō varṇēbhyō vyatirēkataḥ</l>
	<l>ghaṭāvivat, na dr̥ṣṭēna virōdhō dharmasiddhitaḥ</l>
      </lg>
      <lg xml:id="SPH.134" n="134">
	<l>pratiṣēdhēt tu yō varṇān tajjñānānantarōdbhavān</l>
	<l>dr̥ṣṭabādhō bhavēt tasya śaśicandraniṣēdhavat</l>
      </lg>
      <lg xml:id="SPH.135" n="135">
	<l>varṇōtthā vārthadhīrēṣā tajjñānānantarōdbhavā</l>
	<l>yēdr̥śī sā tadutthā hi dhūmādēr iva bahnidhīḥ</l>
      </lg>
      <lg xml:id="SPH.136" n="136">
	<l>dīpavad vā gakārādir gavādēḥ pratipādakaḥ</l>
	<l>dhruvaṁ pratīyamānatvāt, tatpūrvaṁ pratipādanāt</l>
      </lg>
      <lg xml:id="SPH.137" n="137">
	<l>varṇātiriktaḥ pratiṣidhyamānaḥ padēṣu mandaṁ phalam ādadhāti</l>
	<l>kāryāṇi vākyāvayavāśrayāṇi satyāni katuṁ kr̥ta ēṣa yatnaḥ</l>
      </lg>
    </div>

    <div n="AKV">
      <head>autpattikasūtra ākr̥tivāda (AKV)</head>
      <lg xml:id="AKV.1" n="1">
	<l>ākr̥tivyatiriktē ’rthē sambandhō nityatāsya ca</l>
	<l>na sidhyētām iti jñātvā tadvācyatvam ihōcyatē</l>
      </lg> 
      <lg xml:id="AKV.2" n="2">
	<l>tatsadbhāvaprasiddhyartham atra tāvat prayatyatē</l>
	<l>vācyatvē vakṣyatē yuktir vyaktyā saha balābalē</l>
      </lg>
      <lg xml:id="AKV.3" n="3">
	<l>jātim ēvākr̥tiṁ prāhur vyaktir ākriyatē yayā</l>
	<l>sāmānyaṁ tac ca piṇḍānām ēkabuddhinibandhanam</l>
      </lg>
      <lg xml:id="AKV.4" n="4">
	<l>tannimittaṁ ca yatkiñcit sāmānyaṁ śabdagōcaram</l>
	<l>sarva ēvēcchatīty ēvam avirōdhō ’tra vādinām</l>
      </lg>
      <lg xml:id="AKV.5" n="5">
	<l>sarvavastuṣu buddhiś ca vyāvr̥ttyanugamātmikā</l>
	<l>jāyatē dvyātmatvēna vinā sā ca na siddhyati</l>
      </lg>
      <lg xml:id="AKV.6" n="6">
	<l>viśēṣamātra iṣṭē ca na sāmānyamatir bhavēt</l>
	<l>sāmānyamātrabōdhē tu nirnimittā viśēṣadhīḥ</l>
      </lg>
      <lg xml:id="AKV.7" n="7">
	<l>na cāpy anyatarā bhrāntir upacārēṇa cēṣyatē</l>
	<l>dr̥ḍhatvāt sarvadā buddhēr bhrāntis tadbhrāntivādinām</l>
      </lg>
      <lg xml:id="AKV.8" n="8">
	<l>mukhyayōś cāpy adr̥ṣṭatvān nōpacārēṇa kalpanā</l>
	<l>bāhyārthaviṣayatvaṁ ca buddhīnāṁ pratipāditam</l>
      </lg>
      <lg xml:id="AKV.9" n="9">
	<l>anyōnyāpēkṣitā nityaṁ syāt sāmānyaviśēṣayōḥ</l>
	<l>viśēṣāṇāṁ ca sāmānyaṁ tē ca tasya bhavanti hi</l>
      </lg>
      <lg xml:id="AKV.10" n="10">
	<l>nirviśēṣaṁ na sāmānyaṁ bhavēc chaśaviṣāṇavat</l>
	<l>sāmānyarahitatvāc ca viśēṣās tadvad ēva hi</l>
      </lg>
      <lg xml:id="AKV.11" n="11">
	<l>tadanātmakarūpēṇa hētū vācyāvimau punaḥ</l>
	<l>tēna tātyantabhēdō ’pi syāt sāmānyaviśēṣayōḥ</l>
      </lg>
      <lg xml:id="AKV.12" n="12">
	<l>sāmānyabuddhiśaktitvaṁ viśēṣēṣv ēva yō vadēt</l>
	<l>vinā vastvantarāt, tēna vācyā śaktis tu kīdr̥śī</l>
      </lg>
      <lg xml:id="AKV.13" n="13">
	<l>grāhyā kiṁ vāpy asambōdhā bhinnaikā vā tathaiva ca</l>
	<l>gr̥hyatē yadi saikā ca jātir ēvānyaśabdikā</l>
      </lg>
      <lg xml:id="AKV.14" n="14">
	<l>bhavēn nirviṣayā buddhir yadi śaktir na gr̥hyatē</l>
	<l>na hi sadbhāvamātrēṇa viśayaḥ kaś cid iṣyatē</l>
      </lg>
      <lg xml:id="AKV.15" n="15">
	<l>parasparavibhinnatvād viśēṣā naikabuddhibhiḥ</l>
	<l>gr̥hyantē viṣayāsattvāc chaktiś caiṣāṁ na vidyatē</l>
      </lg>
      <lg xml:id="AKV.16" n="16">
	<l>bhinnatvē vāpi śaktīnām ēkabuddhir na labhyatē</l>
	<l>viśēṣaśaktyabhēdē ca tāvanmātramatir bhavēt</l>
      </lg>
      <lg xml:id="AKV.17" n="17">
	<l>bhinnā viśēṣaśaktibhyaḥ sarvatrānugatāpi ca</l>
	<l>pratyēkaṁ samavētā ca tasmāj jātir apīṣyatām</l>
      </lg>
      <lg xml:id="AKV.18" n="18">
	<l>tēnātmadharmō bhēdānām ēkadhīviṣayō ’sti naḥ</l>
	<l>sāmānyam ākr̥tir jātiḥ śaktir vā sō ’bhidhīyatām</l>
      </lg>
      <lg xml:id="AKV.19" n="19">
	<l>nanu bhinnē ’pi sattādau sāmānyam iti jāyatē</l>
	<l>buddhir vināpi sāmānyād anyasmāt sā kathaṁ bhavēt</l>
      </lg>
      <lg xml:id="AKV.20" n="20">
	<l>vanōpanyāsatulyō ’yam upanyāsaḥ kr̥tas tvayā</l>
	<l>bhrāntitvēna hi naitasyā bhrāntir gōtvādidhīr api</l>
      </lg>
      <lg xml:id="AKV.21" n="21">
	<l>śabdāt pūrvaṁ hi sarvēṣu gavādāv iva naikadhīḥ</l>
	<l>vastutvaṁ cātra sāmānyaṁ dharmaṁ kē cit pracakṣatē</l>
      </lg>
      <lg xml:id="AKV.22" n="22">
	<l>ēvaṁ tu kalpyamānē syāt sāmānyānām anantatā</l>
	<l>punas tēna sahānyēṣu sāmānyamatir asti hi</l>
      </lg>
      <lg xml:id="AKV.23" n="23">
	<l>viśēṣēṣv api vastutvāt sāmānyam iti dhīr bhavēt</l>
	<l>sattādiṣv iva, ttēnaitat sāmānyaṁ nōpapadyatē</l>
      </lg>
      <lg xml:id="AKV.24" n="24">
	<l>tasmād ēkasya bhinnēṣu yā vr̥ttis tannibandhanaḥ</l>
	<l>sāmānyaśabdaḥ sattādāv ēkadhīkaraṇēna vā</l>
      </lg>
      <lg xml:id="AKV.25" n="25">
	<l>piṇḍēṣv ēva ca sāmānyam, nāntarā gr̥hyatē yataḥ</l>
	<l>na hy ākāśavadicchanti sāmānyaṁ nāma kiñ cana</l>
      </lg>
      <lg xml:id="AKV.26" n="26">
	<l>yad vā sarvagatatvē ’pi vyaktiḥ śaktyanurōdhataḥ</l>
	<l>śaktiḥ kāryānumēyā hi vyaktidarśanahētukā</l>
      </lg>
      <lg xml:id="AKV.27" n="27">
	<l>tēna yatraiva dr̥śyēta vyaktiḥ śaktaṁ tad ēva tu</l>
	<l>tēnaiva ca na sarvāsu vyaktiṣv ētat pratīyatē</l>
      </lg>
      <lg xml:id="AKV.28" n="28">
	<l>bhinnatvē ’pi hi kāsāñ cic chaktiḥ kāś cid aśaktikāḥ</l>
	<l>na ca paryanuyōgō ’sti vastuśaktēḥ kadā cana</l>
      </lg>
      <lg xml:id="AKV.29" n="29">
	<l>vahnir dahati nākāśaṁ kō ’tra paryanuyujyatām</l>
	<l>na cānyā mr̥gyatē yuktir yathā sandr̥śyatē tathā</l>
      </lg>
      <lg xml:id="AKV.30" n="30">
	<l>na hi yuktyantaraṁ nāstīty ētaj jñānam anarthakam</l>
	<l>dharmaś cāvyabhicāryasya na mr̥gya upalakṣaṇē</l>
      </lg> 
      <lg xml:id="AKV.31" n="31">
	<l>nānumānāvagamyaṁ tat, pratyakṣē lakṣaṇēna kim</l>
	<l>svābhāvikaś ca sambandhō jātivyaktyōr na hētumān</l>
      </lg>
      <lg xml:id="AKV.32" n="32">
	<l>tēnaitasya prasiddhyarthaṁ nānyat sāmānyam iṣyatē</l>
	<l>śaktisiddhivadētasya svabhāvō ’tra na vāryatē</l>
      </lg>
      <lg xml:id="AKV.33" n="33">
	<l>yad vā naimittikatvē ’pi tāvanmātrapratīkṣaṇāt</l>
	<l>viśēṣēṣv ēva labdhēṣu kēṣu cin nānyavāñchanam</l>
      </lg>
      <lg xml:id="AKV.34" n="34">
	<l>na vyañjantyaparē kasmād, yatas tēṣu na dr̥śyatē</l>
	<l>tēbhyō ’pi na nivr̥ttyarthaṁ mr̥gyō hētuḥ svabhāvataḥ</l>
      </lg>
      <lg xml:id="AKV.35" n="35">
	<l>sāmānyaṁ nānyadiṣṭaṁ cēt tasya vr̥ttēr niyāmakam</l>
	<l>gōtvēnāpi vinā kasmād gōbuddhir na niyamyatē</l>
      </lg>
      <lg xml:id="AKV.36" n="36">
	<l>yathā tulyē ’pi bhinnatvē kēṣu cid vr̥ttyapēkṣitā</l>
	<l>gōtvādēr animittē ’pi tathā buddhir bhaviṣyati</l>
      </lg>
      <lg xml:id="AKV.37" n="37">
	<l>viṣayēṇa hi buddhīnāṁ vinā nōtpattir iṣyatē</l>
	<l>viśēṣād anyad icchanti sāmānyaṁ tēna tad dhruvam</l>
      </lg>
      <lg xml:id="AKV.38" n="38">
	<l>tā hi tēna vinōtpannā mithyāḥ syur viṣayād r̥tē</l>
	<l>na tv anyēna vinā vr̥ttiḥ sāmānyasyēha duṣyati</l>
      </lg>
      <lg xml:id="AKV.39" n="39">
	<l>aniṣyamāṇē sāmānyē vr̥ttiḥ śabdānumānayōḥ</l>
	<l>naiva syāt, na hi sambandhō bhēdair ānantyatō bhavēt</l>
      </lg>
      <lg xml:id="AKV.40" n="40">
	<l>anubhūtatayā vāsau puruṣasyōpayujyatē</l>
	<l>jātivyaktyōs tu sambandhē nānubhūtyā prayōjanam</l>
      </lg>
      <lg xml:id="AKV.41" n="41">
	<l>siddhē viṣayarūpē ca gōtvādāv indriyaiḥ punaḥ</l>
	<l>arthāpattyupalabdhā syāc chaktir ēkā niyāmikā</l>
      </lg>
      <lg xml:id="AKV.42" n="42">
	<l>na cātmahētum ēvāsau siddhaṁ bādhitum arhati</l>
	<l>śaktiś ca naitayā buddhyā, nēndriyaiḥ sā hi gr̥hyatē</l>
      </lg>
      <lg xml:id="AKV.43" n="43">
	<l>sāmānyāntarayōgānām aniṣṭhā yā ca varṇyatē</l>
	<l>tayā sāmānyanāśaḥ syāt sa ca dr̥ṣṭēna bādhyatē</l>
      </lg>
      <lg xml:id="AKV.44" n="44">
	<l>sambandhas tasya hētur vā tadgrahē na ca kāraṇam</l>
	<l>svarūpatō gr̥hītē ’rthē paścād ētad vikalpyatē</l>
      </lg>
      <lg xml:id="AKV.45" n="45">
	<l>sāsnādyēkārthasambandhi gōtvam ity upalakṣaṇam</l>
	<l>na ca svasamavāyy ēva kēvalaṁ cihnam iṣyatē</l>
      </lg>
      <lg xml:id="AKV.46" n="46">
	<l>sāsnādibhyas tu piṇḍasya bhēdō nātyantatō yadā</l>
	<l>sāmānyasya ca piṇḍēbhyas tadā syād ētad uttaram</l>
      </lg>
      <lg xml:id="AKV.47" n="47">
	<l>kasmāt sāsnādimatsv ēva gōtvaṁ yasmāt tadātmakam</l>
	<l>tādātmyam asya kasmāc cēt svabhāvād iti gamyatām</l>
      </lg>
      <lg xml:id="AKV.48" n="48">
	<l>upalabdhyanusārēṇa vyavasthāsiddhir īdr̥śī</l>
	<l>svatō gōtvādibhēdas tu na tu vyañjakabhēdataḥ</l>
      </lg>
      <lg xml:id="AKV.49" n="49">
	<l>sā bhūd drutādivanmithyā, nyañjakasya tu kiṁkr̥taḥ</l>
	<l>bhēdō hastyādipiṇḍēbhyaḥ, svataś cēt, iha tatsamam</l>
      </lg>
      <lg xml:id="AKV.50" n="50">
	<l>vyaṅgyajātiviśēṣāc cēt, prāptam anyōnyasaṁśrayam</l>
	<l>tasmāt svābhāvikō bhēdō jātivyaktyōḥ pratīyatē</l>
      </lg>
      <lg xml:id="AKV.51" n="51">
	<l>anēkānanyavr̥ttittvān na sāmānyaviśēṣayōḥ</l>
	<l>ēkavastvātmatā yuktā varaṁ tēnaupacārikam</l>
      </lg>
      <lg xml:id="AKV.52" n="52">
	<l>bhinnēbhyaś cāpy abhinnatvād bhēdas tat svātmavad bhavēt</l>
	<l>ēkasmād vāpy abhinnatvād vyaktyēkatvaṁ pratīyatē</l>
      </lg>
      <lg xml:id="AKV.53" n="53">
	<l>ēkānēkatvam ēkasya tathānyānanyatā katham</l>
	<l>tat sāmānyaṁ viśēṣaś cēty ēvamādi ca duṣkaram</l>
      </lg>
      <lg xml:id="AKV.54" n="54">
	<l>virōdhas tāvad ēkāntād vaktum atra na yujyatē</l>
	<l>sāmānyānanyavijñātē viśēṣē naikavr̥ttitā</l>
      </lg>
      <lg xml:id="AKV.55" n="55">
	<l>sāmānyānanyavr̥ttitvaṁ viśēṣātmaikabhāvataḥ</l>
	<l>ēvañ ca parihartavyā bhinnābhinnatvakalpanā</l>
      </lg>
      <lg xml:id="AKV.56" n="56">
	<l>kēna cid dhy ātmanaikatvaṁ nānātvaṁ cāsya kēna cit</l>
	<l>sāmānyasya tu yō bhēdaṁ brūtē tasya viśēṣataḥ</l>
      </lg>
      <lg xml:id="AKV.57" n="57">
	<l>darśayitvābhyupētavyam, viśēṣaikyaṁ ca jātitaḥ</l>
	<l>yathā kalmāṣavarṇasya yathēṣṭaṁ varṇanigrahaḥ</l>
      </lg>
      <lg xml:id="AKV.58" n="58">
	<l>citratvād vastunō ’py ēvaṁ bhēdābhēdāvadhāraṇam</l>
	<l>sāmānyāṁśē tu niṣkr̥ṣya bhēdō yēna prasādhyatē</l>
      </lg>
      <lg xml:id="AKV.59" n="59">
	<l>tasya hētōr asiddhatvaṁ siddhaś cēt siddhasādhanam</l>
	<l>bhēdēbhyō ’nanyarūpēṇa sāmānyaṁ gr̥hyatē yadā</l>
      </lg> 
      <lg xml:id="AKV.60" n="60">
	<l>tadāviśēṣamātrēṇa vastu pratyavabhāsatē</l>
	<l>tadudbhūtyā ca sāmānyaṁ tadbhāvānuguṇaṁ sthitam</l>
      </lg>
      <lg xml:id="AKV.61" n="61">
	<l>sad apy agrāhyarūpatvād asadvat pratibhāti naḥ</l>
	<l>viśēṣān api sāmānyād yadā bhēdēna buddhyatē</l>
      </lg>
      <lg xml:id="AKV.62" n="62">
	<l>tadā sāmānyamātratvam ēvam ēva pratīyatē</l>
	<l>yadā tu śabalaṁ vastu yugapat pratipadyatē</l>
      </lg>
      <lg xml:id="AKV.63" n="63">
	<l>tadānyān anyabhēdādi sarvam ēva pralīyatē</l>
	<l>na ca tat tādr̥śaṁ kaś cic chabdaḥ śknōti bhāṣitum</l>
      </lg>
      <lg xml:id="AKV.64" n="64">
	<l>sāmānyāṁśān apōddhr̥tya padaṁ sarvaṁ pravarttatē</l>
	<l>samastavastvapēkṣāṁ ca padārthānām apōddhr̥tim</l>
      </lg>
      <lg xml:id="AKV.65" n="65">
	<l>kē cid āhur asadrūpam, aṁśatvaṁ tu na vāryatē</l>
	<l>sārūpyam ēva sāmānyaṁ piṇḍānāṁ yēna kalpyatē</l>
      </lg>
      <lg xml:id="AKV.66" n="66">
	<l>tēna sārūpyaśabdēna kiṁ punaḥ pratipadyatē</l>
	<l>samānarūpabhāvaś cēj jātiḥ sāsmābhir iṣyatē</l>
      </lg>
      <lg xml:id="AKV.67" n="67">
	<l>sādr̥śyam atha sārūpyaṁ kasya kēnēti kathyatām</l>
	<l>na tāvacchālalēyēna bāhulēyādayaḥ samāḥ</l>
      </lg>
      <lg xml:id="AKV.68" n="68">
	<l>viśēṣarūpataḥ yē ’pi tatsaṁsthānādibhiḥ samāḥ</l>
	<l>śābalēya ivēti syāt tatra buddhir na gaur iva</l>
      </lg>
      <lg xml:id="AKV.69" n="69">
	<l>śābalēyō ’yam iti vā bhrāntyā gaur iti nāsti dhīḥ</l>
	<l>śābalēyasvarūpaṁ ca na gaur ity avatiṣṭhatē</l>
      </lg>
      <lg xml:id="AKV.70" n="70">
	<l>tadanyēṣu hi gōbuddhir na syāt susadr̥śēṣv api</l>
	<l>dr̥śyatē sā na cānyatra gōrūpaṁ tatra vidyatē</l>
      </lg>
      <lg xml:id="AKV.71" n="71">
	<l>na cānyō gauḥ prasiddhō ’sti tatsādr̥śyēna dhīr bhāvēt</l>
	<l>na cāpi sa iti jñānaṁ sadr̥śēṣv asti sarvadā</l>
      </lg>
      <lg xml:id="AKV.72" n="72">
	<l>sarvapuṁsām atō bhrāntir naiṣā bādhakavarjanāt</l>
	<l>sarvajñānāni mithyā ca prasajyantē ’tra kalpanē</l>
      </lg>
      <lg xml:id="AKV.73" n="73">
	<l>viśēṣagrahaṇābhāvād ēva gauḥ kaś ca kathyatām</l>
	<l>babhūva yady asau pūrvam asmadādēs tadagrahāt</l>
      </lg>
      <lg xml:id="AKV.74" n="74">
	<l>sādr̥śyāvadhr̥tir nāstīty atō gōdhīr na labhyatē</l>
	<l>na cāvayavasāmānyair vinā sādr̥śyakalpanā</l>
      </lg>
      <lg xml:id="AKV.75" n="75">
	<l>sāmānyapratyayōtpādō na viśēṣēṣu jāyatē</l>
	<l>vyaktitaś cātirēkō ’sya syān na vēti vicāritē</l>
      </lg>
      <lg xml:id="AKV.76" n="76">
	<l>sāmānyam ēva sādr̥śyaṁ bhavēd vā vyaktimātrakam</l>
	<l>tēna nātyantabhinnō ’rthaḥ sārūpyam iti varṇitam</l>
	<l>granthē vindhyanivāsēna bhrāntēḥ sādr̥śyam ucyatē</l>
      </lg>

    </div>

    <div n="APV">
      <head>autpattikasūtra apōhavāda (APV)</head>
      <lg xml:id="APV.1" n="1">
	<l>agōnivr̥ttiḥ sāmānyaṁ vācyaṁ yaiḥ parikalpitam</l>
	<l>gōtvaṁ vastv ēva tair uktam agō ’pōhagirā sphuṭam</l>
      </lg>
      <lg xml:id="APV.2" n="2">
	<l>bhāvāntaram abhāvō hi purastāt pratipāditaḥ</l>
	<l>tatrāśvādinivr̥ttyātmā bhāvaḥ ka iti kathyatām</l>
      </lg>
      <lg xml:id="APV.3" n="3">
	<l>nēṣṭō ’sādhāraṇas tāvad viṣayō nirvikalpanāt</l>
	<l>tathā ca śābalēyādēḥ, asāmānyaprasaṅgataḥ</l>
      </lg>
      <lg xml:id="APV.4" n="4">
	<l>śābalēyādirūpaṁ hi na sāmānyaṁ parasparam</l>
	<l>na vaikamitarēṣāṁ vastatrānantārthatā bhavēt</l>
      </lg>
      <lg xml:id="APV.5" n="5">
	<l>na ca sākṣād viśēṣasya tē ’pōhyā iti yuktimat</l>
	<l>na śābalēyavijñānam agōvyāvr̥ttibandhanam</l>
      </lg>
      <lg xml:id="APV.6" n="6">
	<l>nivr̥ttyā bāhulēyādēs tadvijñānaṁ pravartatē</l>
	<l>kuryād agōnivr̥ttiṁ cēn nāpōhētātmavad dhi tān</l>
      </lg>
      <lg xml:id="APV.7" n="7">
	<l>tēnāṁśēnānapōhaś ca svarūpēṇāpy apōhanam</l>
	<l>kalpyatē cēd virōdhaḥ syāt samamākṣēpavāraṇē</l>
      </lg>
      <lg xml:id="APV.8" n="8">
	<l>tasmāt prātyātmikai rūpair agō ’pōhō na yujyatē</l>
	<l>samudāyē ’pi naitēṣām agōvyāvr̥ttisambhavaḥ</l>
      </lg>
      <lg xml:id="APV.9" n="9">
	<l>sarvōpalabdhau tadbuddhir vyāsajyaivaṁ pravartatē</l>
	<l>na pratyēkaṁ bhavēd ēṣā na samastēṣv aśaktitaḥ</l>
      </lg>
      <lg xml:id="APV.10" n="10">
	<l>tasmāt sarvēṣu yad rūpaṁ pratyēkaṁ pariniṣṭhitam</l>
	<l>gōbuddhis tannimittā syād gōtvād anyac ca nāsti tat</l>
      </lg> 
      <lg xml:id="APV.11" n="11">
	<l>nanu ca prāgabhāvādau sāmānyaṁ vastu nēṣyatē</l>
	<l>sattaiva hy atra sāmānyam anutpattyādirūṣitā</l>
      </lg>
      <lg xml:id="APV.12" n="12">
	<l>tām utpattyādyanusyūtāṁ sattēti pratijānatē</l>
	<l>anyāpōhānuviddhā tu saivābhāvaḥ pratīyatē</l>
      </lg>
      <lg xml:id="APV.13" n="13">
	<l>anityatvaṁ vināśākhyakriyāsāmānyam ucyatē</l>
	<l>abrāhmaṇatvaṁ kin tu syād bhinnēṣu kṣattriyādiṣu</l>
      </lg>
      <lg xml:id="APV.14" n="14">
	<l>puruṣatvaṁ catuḥsaṁstham, viśēṣēṣu ca nāstidhīḥ</l>
	<l>sāmānyapratyayaś caiṣu pratyēkam upajāyatē</l>
      </lg>
      <lg xml:id="APV.15" n="15">
	<l>tēnātra brāhmaṇābhāvaḥ sāmānyaṁ syād avastu tat</l>
	<l>gōtvādāv api tēnaiva sāmānyapratyayō bhavēt</l>
      </lg>
      <lg xml:id="APV.16" n="16">
	<l>kaiś cit tv atraikaśabdatvam akṣādāv iva kalpitam</l>
	<l>jātitrayasya, naivaṁ tu sambhavatyaghaṭādiṣu</l>
      </lg>
      <lg xml:id="APV.17" n="17">
	<l>nātra hy anantakē bhēdē sādhāraṇyaṁ nirūpyatē</l>
	<l>tasmāt kriyāguṇāḥ kē cid dhētavō ’nanyavartinaḥ</l>
      </lg>
      <lg xml:id="APV.18" n="18">
	<l>puruṣatvaṁ nañā caitad brāhmaṇēbhyō nivartitam</l>
	<l>cāturvarṇyaprasaktaṁ sad gamyatē ’rthādibhir yathā</l>
      </lg>
      <lg xml:id="APV.19" n="19">
	<l>yady apy avāntarā nāsti triṣu jātir vyavasthitā</l>
	<l>nañsāmārthyān naratvaṁ tu tryādhāraṁ sampratīyatē</l>
      </lg>
      <lg xml:id="APV.20" n="20">
	<l>śabdasāmarthyabhēdēna varṇēṣu matibhinnatā</l>
	<l>puṁstvē tricaturādhārē paryudāsasvarūpataḥ</l>
      </lg>
      <lg xml:id="APV.21" n="21">
	<l>dūrāntikē kṣaṇē śaktir gr̥dhravāyasacakṣuṣōḥ</l>
	<l>yathā rūpē tathā puṁstvē pumabrāhmaṇaśabdayōḥ</l>
      </lg>
      <lg xml:id="APV.22" n="22">
	<l>brāhmaṇavyatiriktārthavr̥tti puṁstvam itīdr̥śam</l>
	<l>vākyaṁ yatra pravartēta tatrābrāhmaṇadhīpadē</l>
      </lg>
      <lg xml:id="APV.23" n="23">
	<l>pārthivatvādisāmānyam ēvam ēvāghaṭādiṣu</l>
	<l>ghaṭatvādivinirmuktaṁ viṣayaḥ sampratīyatē</l>
      </lg>
      <lg xml:id="APV.24" n="24">
	<l>asādhāraṇabhāvāc ca nañā śabdō viśēṣitaḥ</l>
	<l>tāvanmātrēṇa rahitē sāmānyē vyavatiṣṭhatē</l>
      </lg>
      <lg xml:id="APV.25" n="25">
	<l>viśēṣē pratiṣiddhē hi sāmānyaṁ yadanantaram</l>
	<l>sāmānyākāṅkṣiṇaṁ śabdaṁ niruṇad dhi tadātmani</l>
      </lg>
      <lg xml:id="APV.26" n="26">
	<l>prathamātikramē tasya kāraṇaṁ naiva vidyatē</l>
	<l>brāhmaṇatvād atō ’pētaṁ naratvam avaśiṣyatē</l>
      </lg>
      <lg xml:id="APV.27" n="27">
	<l>vyudasya brāhmaṇatvaṁ ca nañi jātē viśēṣaṇē</l>
	<l>naratvōdasanaṁ yat tu kalpētāśrutam ēva tat</l>
      </lg>
      <lg xml:id="APV.28" n="28">
	<l>tasmād yasyaiva tē bhēdā niṣiddhyēraṁs tadarthataḥ</l>
	<l>bhēdāntarasthaṁ sāmānyam, lōkē ’py ēvaṁ pratīyatē</l>
      </lg>
      <lg xml:id="APV.29" n="29">
	<l>prasaṅginyāṁ ca tadbuddhau niṣēdhō ’rthād apīṣyatē</l>
	<l>tanmātrarahitē cārthē sādr̥śyāt tanmatir bhavēt</l>
      </lg>
      <lg xml:id="APV.30" n="30">
	<l>sādr̥śyam ēva vā vācyam iṣṭam abrāhmaṇādiṣu</l>
	<l>tac cāvayavasāmānyād, vināpy ētēna lakṣyatē</l>
      </lg>
      <lg xml:id="APV.31" n="31">
	<l>kva cid vināpi sādr̥śyāt sāhacaryādihētukā</l>
	<l>nañyuktaśabdavr̥ttiḥ syād yathā vakṣyaty anīkṣaṇē</l>
      </lg>
      <lg xml:id="APV.32" n="32">
	<l>īkṣaṇavyatiriktā hi kriyā tatrāpy apēkṣitā</l>
	<l>pratyāsattēr na saṅkalpam atikramya pratīyatē</l>
      </lg>
      <lg xml:id="APV.33" n="33">
	<l>nāmadhātvarthayōgī ca naiva nañ pratiṣēdhakaḥ</l>
	<l>vadatō ’brāhmaṇādharmāv anyamātravirōdhinau</l>
      </lg>
      <lg xml:id="APV.34" n="34">
	<l>yatrāpy ākhyātasambandhāt pratiṣēdhaḥ pratīyatē</l>
	<l>tatraudāsīnyavastv ēva pratipattā’’valambatē</l>
      </lg>
      <lg xml:id="APV.35" n="35">
	<l>tasmād vastuny apōhāḥ syuḥ, api cāvastukalpanē</l>
	<l>prāgntyēbhyō viśēṣēbhyō na kiñ cid vastu labhyatē</l>
      </lg>
      <lg xml:id="APV.36" n="36">
	<l>na cāntyair vyavahārō ’sti, śakyaṁ naiṣāṁ nirūpaṇam</l>
	<l>apōhaśabdavācyātha śūnyatānyaprakārikā</l>
      </lg>
      <lg xml:id="APV.37" n="37">
	<l>tasyāṁ cāśvādibuddhīnātmāṁśagrahaṇaṁ bhavēt</l>
	<l>tatrānyāpōhavācyatvaṁ mudhaivābhyupagamyatē</l>
      </lg>
      <lg xml:id="APV.38" n="38">
	<l>sāmānyaṁ vasturūpaṁ hi buddhyākārō bhaviṣyati</l>
	<l>śabdārthō ’rthānapēkṣō hi vr̥thāpōhaḥ prakalpitaḥ</l>
      </lg>
      <lg xml:id="APV.39" n="39">
	<l>vasturūpā ca sā buddhiḥ śabdārthēṣūpajāyatē</l>
	<l>tēna vastv ēva kalpēta vācyaṁ buddhyanapōhakam</l>
      </lg> 
      <lg xml:id="APV.40" n="40">
	<l>asaty api ca bāhyē ’rthē vākyārthapratibhā tathā</l>
	<l>padārthē ’pi tathaiva syāt kim apōhaḥ prakalpyatē</l>
      </lg>
      <lg xml:id="APV.41" n="41">
	<l>buddhyantarād vyavacchēdō na ca buddhēḥ pratīyatē</l>
	<l>svarūpōtpādamātrāc ca nānyam aṁśaṁ bibharti sā</l>
      </lg>
      <lg xml:id="APV.42" n="42">
	<l>bhinnasāmānyavacanā viśēṣavacanāś ca yē</l>
	<l>sarvē bhavēyuḥ paryāyā yady apōhasya vācyatā</l>
      </lg>
      <lg xml:id="APV.43" n="43">
	<l>nanu bhēdād apōhānāṁ prasaṅgō ’yaṁ na yujyatē</l>
	<l>sāmānyāpōhak.lptyā cēd vastumātrē samaṁ tava</l>
      </lg>
      <lg xml:id="APV.44" n="44">
	<l>bhidyantē mama vastutvāt sāmānyāni parasparam</l>
	<l>asaṅkīrṇasvabhāvāni na caikatvaṁ vitanvatē</l>
      </lg>
      <lg xml:id="APV.45" n="45">
	<l>saṁsr̥ṣṭaikatvanānātvavikalparahitātmanām</l>
	<l>avastutvād apōhānāṁ tva syād bhinnatā katham</l>
      </lg>
      <lg xml:id="APV.46" n="46">
	<l>yadi vā bhidyamānatvād vastvasādhāraṇāṁśavat</l>
	<l>avastutvē tv anānātvāt paryāyatvān na mucyatē</l>
      </lg>
      <lg xml:id="APV.47" n="47">
	<l>nanu cāpōhyabhēdēna bhēdō ’pōhasya sētsyati</l>
	<l>na viśēṣaḥ svatas tasya parataś caupacārikaḥ</l>
      </lg>
      <lg xml:id="APV.48" n="48">
	<l>tēnaivādhārabhēdēnāpy asya bhēdō na yujyatē</l>
	<l>na hi sambandhibhēdēna bhēdō vastuny apīṣyatē</l>
      </lg>
      <lg xml:id="APV.49" n="49">
	<l>kim utāvastvasaṁsr̥ṣṭam anyataś cānivartitam</l>
	<l>anavāptaviśēṣāṁśaṁ yat kim apy anirūpitam</l>
      </lg>
      <lg xml:id="APV.50" n="50">
	<l>tasmād yathaiva bhēdē ’pi piṇḍānāṁ naiva bhidyatē</l>
	<l>tathaivāpōhyabhēdē ’pi nānēkō ’yaṁ bhaviṣyati</l>
      </lg>
      <lg xml:id="APV.51" n="51">
	<l>bhēdē vā pratipiṇḍaṁ syād agō ’pōhaḥ, tathā sati</l>
	<l>sāmānyaṁ śābalēyādēr iti nēṣṭaṁ prasidhyati</l>
      </lg>
      <lg xml:id="APV.52" n="52">
	<l>saṁsargiṇō ’pi cādhārā yaṁ na bhindanti rūpataḥ</l>
	<l>apōhyaiḥ sa bahirbhūtair bhidyētēty atikalpanā</l>
      </lg>
      <lg xml:id="APV.53" n="53">
	<l>agavyaśvātirēkaḥ syād anaśvaś ca gavādhikaḥ</l>
	<l>śēṣaṁ hastyādyapōhyaṁ tu dvayōr api na bhidyatē</l>
      </lg>
      <lg xml:id="APV.54" n="54">
	<l>tatraikabhēdād bhēdō ’stu bahvabhēdād abhinnatā</l>
	<l>bhūyasāṁ syāt sadharmatvam ity abhēdaḥ prasajyatē</l>
      </lg>
      <lg xml:id="APV.55" n="55">
	<l>gauś ca hastyādyapōhēna nāśvarūpād viśēṣyatē</l>
	<l>karōti tadapōhaṁ cēd aikarūpyaṁ virudhyatē</l>
      </lg>
      <lg xml:id="APV.56" n="56">
	<l>sarvaśabdēṣu caikaikam apōhyamatiricyatē</l>
	<l>tatrāsādhāraṇatvēna tanmātrāpōhyatā bhavēt</l>
      </lg>
      <lg xml:id="APV.57" n="57">
	<l>tatō ’śvāpōharūpatvāt siṁhādiḥ sarva ēva tē</l>
	<l>tannimittam agō ’pōhaṁ bibhrad ucyēta gaur iti</l>
      </lg>
      <lg xml:id="APV.58" n="58">
	<l>sarvāpōhō yadīṣyēta, sa vaktavyaḥ kathaṁ punaḥ</l>
	<l>yadi pratyēkarūpēṇa nāpōhyānantatā bhavēt</l>
      </lg>
      <lg xml:id="APV.59" n="59">
	<l>bhinnatvāc cāpy apōhyānāṁ bhinnō ’pōhaḥ prasajyatē</l>
	<l>tatraikasmin bhavēt piṇḍē ’nantajātisamanvayaḥ</l>
      </lg>
      <lg xml:id="APV.60" n="60">
	<l>tatō gaur iti sāmānyaṁ vācyam ēkaṁ na sidhyati</l>
	<l>jātyantaramatiś caiṣu bhavēj jātyantarēṣv iva</l>
      </lg>
      <lg xml:id="APV.61" n="61">
	<l>samudāyātmanā nāpi bhavēd ēṣām apōhyatā</l>
	<l>samudāyō hi naikēna vinā dharmēṇa jāyatē</l>
      </lg>
      <lg xml:id="APV.62" n="62">
	<l>nāpy ēkadēśatā tēṣām asti nāpy ēkakālatā</l>
	<l>vyatiriktaś ca saṅghātas tēṣāṁ kaś cin na vidyatē</l>
      </lg>
      <lg xml:id="APV.63" n="63">
	<l>yadi tv avyatiriktaḥ syād ānanyaṁ tadavasthitam</l>
	<l>yadi sāmānyarūpēṇa tē ’pōhyantē, na vastutā</l>
      </lg>
      <lg xml:id="APV.64" n="64">
	<l>kathaṁ vā vastv apōhyēta, nābhāvō bhāvamr̥cchati</l>
	<l>apōhyamānē cābhāvē bhāva ēvāvaśiṣyatē</l>
      </lg>
      <lg xml:id="APV.65" n="65">
	<l>apōhyabhēdak.lptiś ca nābhāvābhēdatō bhavēt</l>
	<l>tadbhēdō ’pōhabhēdāc cēt, prāptam anyōnyasaṁśrayam</l>
      </lg>
      <lg xml:id="APV.66" n="66">
	<l>gōsāmānyasya bhinnatvād agaur ity ēṣa bhidyatē</l>
	<l>agaur ity asya bhēdēna gōsāmānyaṁ ca bhidyatē</l>
      </lg>
      <lg xml:id="APV.67" n="67">
	<l>agāvō ’śvādayaś ca syus tē ’py abhāvātmakāḥ punaḥ</l>
	<l>karkādyapēkṣayā tē ’pi tathēty ēvaṁ na gamyatē</l>
      </lg>
      <lg xml:id="APV.68" n="68">
	<l>kim apōhyam, kva cāpōhaḥ gōpiṇḍēṣv ēvam ēva ca</l>
	<l>tatra syād dvayam apy ētadantyēṣu paramāṇuṣu</l>
      </lg> 
      <lg xml:id="APV.69" n="69">
	<l>na cāntyēṣu dvayōr asti vyavahārō bhidāṁ prati</l>
	<l>gavāśvaparamāṇūnāṁ viśēṣaś ca na vidyatē</l>
      </lg>
      <lg xml:id="APV.70" n="70">
	<l>svarūpajātisaṁsthānaparimāṇādilakṣaṇaḥ</l>
	<l>kim apōhyaṁ kva cāpōhas tatrāpi na viśiṣyatē</l>
      </lg>
      <lg xml:id="APV.71" n="71">
	<l>na cāprasiddhasārūpyānapōhaviṣayātmanā</l>
	<l>śaktaḥ kaś cid api jñātuṁ gavādīnaviśēṣataḥ</l>
      </lg>
      <lg xml:id="APV.72" n="72">
	<l>apōhyān api cāśvādīnēkadharmānvayād r̥tē</l>
	<l>na nirūpayituṁ śaktis tatrāpōhō na siddhyati</l>
      </lg>
      <lg xml:id="APV.73" n="73">
	<l>na cānvayavinirmuktē pravr̥ttir liṅgaśabdayōḥ</l>
	<l>tābhyāṁ ca na vināpōhō na cāsādhāraṇē ’nvayaḥ</l>
      </lg>
      <lg xml:id="APV.74" n="74">
	<l>apōhaś cāpy aniṣpannaḥ sāhacaryaṁ kva dr̥śyatām</l>
	<l>tasminn adr̥śyamānē ca na tayōḥ syāt pramāṇatā</l>
      </lg>
      <lg xml:id="APV.75" n="75">
	<l>na cādarśanamātrēṇa tābhyāṁ pratyāyanaṁ bhavēt</l>
	<l>sarvatraiva hy adr̥ṣṭatvāt pratyāyyaṁ nāvaśiṣyatē</l>
      </lg>
      <lg xml:id="APV.76" n="76">
	<l>athāsaty api sārūpyē syād apōhasya kalpanā</l>
	<l>gavāśvayōr ayaṁ kasmād agō ’pōhō na kalpyatē</l>
      </lg>
      <lg xml:id="APV.77" n="77">
	<l>śābalēyāc ca bhinnatvaṁ bāhulēyāśvayōḥ samam</l>
	<l>sāmānyaṁ nānyadiṣṭaṁ cēt kvāgō ’pōhaḥ pravartatām</l>
      </lg>
      <lg xml:id="APV.78" n="78">
	<l>indriyair nāpy agō ’pōhaḥ prathamaṁ vyavasīyatē</l>
	<l>nānyatra śabdavr̥ttiś ca kiṁ dr̥ṣṭvā sa prayujyatām</l>
      </lg>
      <lg xml:id="APV.79" n="79">
	<l>pūrvōktēna prabandhēna nānumāpy atra vidyatē</l>
	<l>sambandhānubhāvō ’py asya tēna naivōpapadyatē</l>
      </lg>
      <lg xml:id="APV.80" n="80">
	<l>nivr̥ttivācinaḥ śabdā na prasiddhāś ca yān prati</l>
	<l>tēṣām agōr asiddhatvān na sāmānyanirākriyā</l>
      </lg>
      <lg xml:id="APV.81" n="81">
	<l>agōśabdābhidhēyatvaṁ gamyatāṁ ca kathaṁ punaḥ</l>
	<l>na dr̥ṣṭō yatra gōśabdaḥ sambandhānubhavakṣaṇē</l>
      </lg>
      <lg xml:id="APV.82" n="82">
	<l>ēkasmāt tarhi gōpiṇḍād yadanyat sarvam ēva tat</l>
	<l>bhavēd apōhyam ity ēvaṁ na sāmānyasya vācyatā</l>
      </lg>
      <lg xml:id="APV.83" n="83">
	<l>siddhaś cāgaur apōhyēta gōniṣēdhātmakaś ca saḥ</l>
	<l>tatra gaur ēva vaktavyō nañā yaḥ pratiṣidhyatē</l>
      </lg>
      <lg xml:id="APV.84" n="84">
	<l>sa cēd agōnivr̥ttyātmā bhavēd anyōnyasaṁśrayaḥ</l>
	<l>siddhaś cēd gaur apōhyārthaṁ vr̥thāpōhaprakalpanā</l>
      </lg>
      <lg xml:id="APV.85" n="85">
	<l>gavyasiddhē tv agaur nāsti tadabhāvē ca gauḥ kutaḥ</l>
	<l>nādhārādhēyavr̥ttyādisambandhaś cāpy abhāvayōḥ</l>
      </lg>
      <lg xml:id="APV.86" n="86">
	<l>na cāsādhāraṇaṁ vastu gamyatē ’pōhavat tayā</l>
	<l>kathaṁ vā parikalpyēta sambandhō vastvavastunōḥ</l>
      </lg>
      <lg xml:id="APV.87" n="87">
	<l>svarūpasattvamātrēṇa na ca kiñ cid viśēṣaṇam</l>
	<l>svabuddhyā rajyatē yēna viśēṣyaṁ tad viśēṣaṇam</l>
      </lg>
      <lg xml:id="APV.88" n="88">
	<l>na cāpy aśvādiśabdēbhō jāyatē ’pōhabōdhanam</l>
	<l>viśiṣṭabuddhir iṣṭēha na cājñātaviśēṣaṇā</l>
      </lg>
      <lg xml:id="APV.89" n="89">
	<l>na cānyarūpam anyādr̥k kuryāj jñānaṁ viśēṣaṇam</l>
	<l>kathaṁ cānyādr̥śē jñātē tad ucyēta viśēṣaṇam</l>
      </lg>
      <lg xml:id="APV.90" n="90">
	<l>athānyathā viśēṣyē ’pi syād viśēṣaṇakalpanā</l>
	<l>tathā sati hi yatkiñcit prasajyēta viśēṣaṇam</l>
      </lg>
      <lg xml:id="APV.91" n="91">
	<l>abhāvarūpagamyē ca na viśēṣyē ’sti vastutā</l>
	<l>viśēṣitam apōhēna vastu vācyaṁ na tē ’sty ataḥ</l>
      </lg>
      <lg xml:id="APV.92" n="92">
	<l>yady apy apōhanirmuktē na vr̥ttiḥ śabdaliṅgayōḥ</l>
	<l>yuktā tathāpi buddhis tu jñātur vastvavalambatē</l>
      </lg>
      <lg xml:id="APV.93" n="93">
	<l>na cāsādhāraṇaṁ vastu buddhau viparivarttatē</l>
	<l>na cāpi nirvikalpatvāt tasya yuktā viśēṣyatā</l>
      </lg>
      <lg xml:id="APV.94" n="94">
	<l>śabdēnāgamyamānaṁ ca viśēṣyam iti sāhasam</l>
	<l>tēna sāmānyam ēṣṭavyaṁ viṣayō buddhiśabdayōḥ</l>
      </lg>
      <lg xml:id="APV.95" n="95">
	<l>yadā cāśabdavācyatvān na vyaktīnām apōhyatā</l>
	<l>tadāpōhyēta sāmānyṁ tasyāpōhāc ca vastutā</l>
      </lg>
      <lg xml:id="APV.96" n="96">
	<l>nāpōhyatvam abhāvānām abhāvābhāvavarjanāt</l>
	<l>vyaktō ’pōhāntarē ’pōhas tasmāt sāmānyavastunaḥ</l>
      </lg>
      <lg xml:id="APV.97" n="97">
	<l>abhāvasya ca yō ’bhāvaḥ sa cēt tasmād vilakṣaṇaḥ</l>
	<l>bhāva ēva bhavēn nō cēd gaur agaus tē prasajyatē</l>
      </lg> 
      <lg xml:id="APV.98" n="98">
	<l>yady apy anēṣu śabdēṣu vastunaḥ syād apōhyatā</l>
	<l>sacchabdasya tv abhāvākhyān nāpōhyaṁ bhinnam iṣyatē</l>
      </lg>
      <lg xml:id="APV.99" n="99">
	<l>tatrāsatō ’pi bhāvatvam itiklēśō mahān bhavēt</l>
	<l>tadasiddhau na sattāsti na cāsattā prasidhyati</l>
      </lg>
      <lg xml:id="APV.100" n="100">
	<l>na cāpi vāsanābhēdād bhēdaḥ sadrūpatāpi vā</l>
	<l>apōhānāṁ prakalpyēta, na hy avastuni vāsanā</l>
      </lg>
      <lg xml:id="APV.101" n="101">
	<l>smr̥tiṁ muktvā na cāsty asyāḥ śaktiyōgaḥ kriyāntarē</l>
	<l>tasmān nānyādr̥śē sārthē karōty anyādr̥śīṁ matim</l>
      </lg>
      <lg xml:id="APV.102" n="102">
	<l>bhavadbhiḥ śabdabhēdō ’pi tannimittō na labhyatē</l>
	<l>na hy asādhāraṇaḥ śabdō vācakaḥ prāgadr̥ṣṭitaḥ</l>
      </lg>
      <lg xml:id="APV.103" n="103">
	<l>bhinnatvāc cāpi naivaikā vāsanā taiḥ prakalpyatē</l>
	<l>na cāsti śabdavastv ēkaṁ vāsanāṁ yat kariṣyati</l>
      </lg>
      <lg xml:id="APV.104" n="104">
	<l>tatra śabdāntarāpōhē sāmānyē parikalpitē</l>
	<l>tathaivāvasturūpatvāc chabdabhēdō na kalpyatē</l>
      </lg>
      <lg xml:id="APV.105" n="105">
	<l>vācakānāṁ yathā caivaṁ vācyavācakayōr mithaḥ</l>
	<l>na cāpy apōhyabhēdēna bhēdō ’stīty upapāditam</l>
      </lg>
      <lg xml:id="APV.106" n="106">
	<l>nāgr̥hītaś ca gamakaḥ śabdāpōhaḥ kathañ cana</l>
	<l>pratyakṣaṁ na ca tacchaktaṁ na ca stō liṅgavācakau</l>
      </lg>
      <lg xml:id="APV.107" n="107">
	<l>yataḥ syād grahaṇaṁ tasya, liṅgādīnāṁ ca kalpanē</l>
	<l>na vyavasthēti vācyaivaṁ vinā pratyakṣamūlataḥ</l>
      </lg>
      <lg xml:id="APV.108" n="108">
	<l>na gamyagamakatvaṁ syād avastutvād apōhayōḥ</l>
	<l>bhavatpakṣē, yathā lōkē khapuṣpaśaśaśr̥ṅgayōḥ</l>
      </lg>
      <lg xml:id="APV.109" n="109">
	<l>vr̥ṣṭimēghāsatōr dr̥ṣṭvā yady anaikāntikaḥ vadēt</l>
	<l>vastv ēvātrāpi matpakṣē bhavatpakṣē ’py adaḥ kutaḥ</l>
      </lg>
      <lg xml:id="APV.110" n="110">
	<l>vidhirūpaś ca śabdārthō yēna nābhyupagamyatē</l>
	<l>na bhavēd vyatirēkō ’pi tasya tatpūrvakō hy asau</l>
      </lg>
      <lg xml:id="APV.111" n="111">
	<l>niṣēdhadvayayōgitvād asatō yāpy abhāvatā</l>
	<l>savastukē bhavēt sāpi na tucchē buddhyasambhavāt</l>
      </lg>
      <lg xml:id="APV.112" n="112">
	<l>nanu yuktyānayaivāyaṁ vastunāpi na bhidyatē</l>
	<l>apōhas tēna dōṣō ’tra pūrvōktō na bhaviṣyati</l>
      </lg>
      <lg xml:id="APV.113" n="113">
	<l>siddham ēvaṁ madiṣṭaṁ syāt, naivānyā gatir asti hi</l>
	<l>abhāvē vastubuddhir vā yad vā vastunyabhāvadhīḥ</l>
      </lg>
      <lg xml:id="APV.114" n="114">
	<l>tatrābhāvātmakatvē syān nirnimittaiva vastudhīḥ</l>
	<l>vastuny abhāvabōdhas tu sidhyaty anyam apēkṣya tu</l>
      </lg>
      <lg xml:id="APV.115" n="115">
	<l>apōhamātravācyatvaṁ yadi cābhyupagamyatē</l>
	<l>nīlōtpalādiśabdēṣu śabalārthābhidhāyiṣu</l>
      </lg>
      <lg xml:id="APV.116" n="116">
	<l>viśēṣaṇaviśēṣyatvasāmānādhikaraṇyayōḥ</l>
	<l>na siddhiḥ, na hy anīlatvavyudāsē ’nutpalacyutiḥ</l>
      </lg>
      <lg xml:id="APV.117" n="117">
	<l>nāpi tatrētaras tasmān na viśēṣyaviśēṣaṇē</l>
	<l>śabdayōr nāpi tē syātām abhidhēyānapēkṣayōḥ</l>
      </lg>
      <lg xml:id="APV.118" n="118">
	<l>sāmānādhikaraṇyaṁ ca na bhinnatvād apōhayōḥ</l>
	<l>arthataś caitad iṣyēta kīdr̥śyādhēyatā tayōḥ</l>
      </lg>
      <lg xml:id="APV.119" n="119">
	<l>na cāsādhāraṇaṁ vastu gamyatē ’nyac ca nāsti tē</l>
	<l>agamyamānam aikārthyaṁ śabdayōḥ kvōpayujyatē</l>
      </lg>
      <lg xml:id="APV.120" n="120">
	<l>athānyāpōhavad vastu vācyam ity abhidhīyatē</l>
	<l>tatrāpi paratantratvād vyāptiḥ śabdēna durbalā</l>
      </lg>
      <lg xml:id="APV.121" n="121">
	<l>khaṇḍē bhinnavyapōhyatvād yathaiva madhurādibhiḥ</l>
	<l>śuklādivyāptyabhāvēna nākṣēpō na viśēṣaṇam</l>
      </lg>
      <lg xml:id="APV.122" n="122">
	<l>tathaivāsadvyudāsāṁśāvacchinnārthāvadhāraṇē</l>
	<l>nāghaṭādinivr̥ttyaṁśavyāptiḥ śabdāt pratīyatē</l>
      </lg>
      <lg xml:id="APV.123" n="123">
	<l>vyāptiś cēd artharūpēṇa sattayaivaṁ hi sā bhavēt</l>
	<l>na ghaṭatvādimān arthaḥ kaś cin na vyāpyatē tayā</l>
      </lg>
      <lg xml:id="APV.124" n="124">
	<l>na ca vastutayā vyāptis tayā śabdasya vāryatē</l>
	<l>pratītiṁ prati tulyas tu vyāpārō vastvavastunōḥ</l>
      </lg>
      <lg xml:id="APV.125" n="125">
	<l>nirbhāgō ’pi hi vastvātmā śabdair bhāgēna gamyatē</l>
	<l>na hi sacchabdavijñānād ghaṭādyarthaḥ pratīyatē</l>
      </lg>
      <lg xml:id="APV.126" n="126">
	<l>tēnānākṣēpadōṣō ’sti, bhāktadōṣaś ca vidyatē</l>
	<l>viśēṣaṇatvān mukhyatvam apōhasya hi jātivat</l>
      </lg> 
      <lg xml:id="APV.127" n="127">
	<l>tasmāt tadvati gauṇatvān nābhidhēyatvasambhavaḥ</l>
	<l>avastutvān na mukhyaś cēt, na syād ēvaṁ viśēṣaṇam</l>
      </lg>
      <lg xml:id="APV.128" n="128">
	<l>bhēdāś cāpōhavantaḥ syus tēṣāṁ cāvācyatōditā</l>
	<l>ānantyavyabhicārābhyām, anyō nāsti tv apōhavān</l>
      </lg>
      <lg xml:id="APV.129" n="129">
	<l>nāpōhavattvam anyad dhi bhēdāpōhāntarē ’sti tē</l>
	<l>tac cāpi kalpyamānaṁ syād abhāvō bhāva ēva vā</l>
      </lg>
      <lg xml:id="APV.130" n="130">
	<l>vastu cēj jātir ēva syād avastutvē ’pi pūrvavat</l>
	<l>sambandhō vaiṣa kalpyēta tasya cēṣṭā na vācyatā</l>
      </lg>
      <lg xml:id="APV.131" n="131">
	<l>na caikō ’pōhavān arthō vartatē ’rthāntarē kva cit</l>
	<l>tasmād api na sāmānyaṁ vācyaṁ na ca viśēṣaṇam</l>
      </lg>
      <lg xml:id="APV.132" n="132">
	<l>nātmanyavidyamānatvād viśēṣō ’pōhasūcakaḥ</l>
	<l>tasmān na tair viśēṣyatvaṁ prakr̥ṣṭatvēna nīlavat</l>
      </lg>
      <lg xml:id="APV.133" n="133">
	<l>arthākṣēpō ’pi nāsty ēva sandēhāl liṅgaliṅgivat</l>
	<l>na sāmānyātmanāpōhas tair vinā na ca siddhyati</l>
      </lg>
      <lg xml:id="APV.134" n="134">
	<l>ēvam ēva tv anākṣēpaḥ syād apōhēna vastunaḥ</l>
	<l>yataḥ śaśaviṣāṇē ’pi tadapōhasya sambhavaḥ</l>
      </lg>
      <lg xml:id="APV.135" n="135">
	<l>liṅgasaṁkhyādisambandhō na vāpōhasya vidyatē</l>
	<l>vyaktēr avyapadēśyatvāt taddvārēṇāpi nāsty asau</l>
      </lg>
      <lg xml:id="APV.136" n="136">
	<l>na hy asādhāraṇatvēna sāpōhēnāpi gamyatē</l>
	<l>na cāpy agamyamānasya vastunaḥ syād viśēṣyatā</l>
      </lg>
      <lg xml:id="APV.137" n="137">
	<l>liṅgasaṁkhyādyapōhānāṁ nōpakāraḥ svarūpataḥ</l>
	<l>vastunaś cōpakāryatvaṁ kathaṁ śabdaiḥ pratīyatē</l>
      </lg>
      <lg xml:id="APV.138" n="138">
	<l>na vinānupalabdhyā ca syād abhāvamatiḥ kva cit</l>
	<l>na cābhāvapramēyatvaṁ gōtvādēr iha gamyatē</l>
      </lg>
      <lg xml:id="APV.139" n="139">
	<l>ākhyātēṣu ca nānyasya nivr̥ttiḥ sampratīyatē</l>
	<l>na paryudāsarūpaṁ hi niṣēdhyaṁ tatra vidyatē</l>
      </lg>
      <lg xml:id="APV.140" n="140">
	<l>na nēti hy ucyamānē ’pi niṣēdhasya niṣēdhanam</l>
	<l>pacatīty aniṣiddhaṁ tu svarūpēṇāvatiṣṭhatē</l>
      </lg>
      <lg xml:id="APV.141" n="141">
	<l>sādhyatvapratyayaś cātra tathābhūtādirūpaṇam</l>
	<l>niṣpannatvād apōhasya nirnimittaṁ prasajyatē</l>
      </lg>
      <lg xml:id="APV.142" n="142">
	<l>vidhyādāv artharāśau ca nānyāpōhanidarśanam</l>
	<l>nañaś cāpi nañā yuktād apōhaḥ kīdr̥śō bhavēt</l>
      </lg>
      <lg xml:id="APV.143" n="143">
	<l>cādīnām api nañyōgō naivāstīty anapōhanam</l>
	<l>vākyārthō ’nyanivr̥ttiś ca vyapadēṣṭuṁ na śakyatē</l>
      </lg>
      <lg xml:id="APV.144" n="144">
	<l>ananyāpōhaśabdādau vācyaṁ na ca nirūpyatē</l>
	<l>pramēyajñēyaśabdādēr apōhyaṁ kuta ēva tu</l>
      </lg>
      <lg xml:id="APV.145" n="145">
	<l>apōhyakalpanāyāṁ tu varaṁ vastv ēva kalpitam</l>
	<l>jñānākāraniṣēdhāc ca nāntarārthābhidhēyatā</l>
      </lg>
      <lg xml:id="APV.146" n="146">
	<l>na cāpy apōhyatā, tasmān nāpōhas tēṣu sidhyati</l>
	<l>ēvam ityādiśabdānāṁ na vāpōhyaṁ nirūpyatē</l>
      </lg>
      <lg xml:id="APV.147" n="147">
	<l>virōdhitvēna bhēdānām apōhō yadi kalpyatē</l>
	<l>virōdhō ’pōhatas tatra virōdhāc cāpy apōhanam</l>
      </lg>
      <lg xml:id="APV.148" n="148">
	<l>na sāmānyāpahāritvaṁ vidhirūpēṇa tatra tē</l>
	<l>palaśādīn apōhyātō vr̥kṣaṁ harati śiṁśapā</l>
      </lg>
      <lg xml:id="APV.149" n="149">
	<l>sāmānyādyanapōhaś ca nāvirōdhēna kalpyatē</l>
	<l>na hi śabdasvarūpāṇāṁ syād viruddhāviruddhatā</l>
      </lg>
      <lg xml:id="APV.150" n="150">
	<l>na ca vastusvarūpēṇa tasya śabdair asaṅgatēḥ</l>
	<l>prāk śabdavyāpr̥tēr nāpi sāpōhānāṁ pratīyatē</l>
      </lg>
      <lg xml:id="APV.151" n="151">
	<l>anyēnānavabuddhē ’rthē sadā śabdaḥ pravartatē</l>
	<l>sāmānyātmakatā tasya kēna rūpēṇa gamyatē</l>
      </lg>
      <lg xml:id="APV.152" n="152">
	<l>śabdānurūpataś cēt syād anyāpōhanirūpaṇam</l>
	<l>bhinnatvād vr̥kṣatarvādēr apōhaḥ kēna vāryatē</l>
      </lg>
      <lg xml:id="APV.153" n="153">
	<l>śabdaspr̥ṣṭēr vināpōhō na ca liṅgēna gamyatē</l>
	<l>na viruddhāviruddhatvaṁ tasya liṅgāc ca sidhyati</l>
      </lg>
      <lg xml:id="APV.154" n="154">
	<l>adr̥ṣṭatvād vyudāsas tu purastād ēva vāritaḥ</l>
	<l>sāmānyaśabdō bhēdēna nēṣyatē vācakātmanā</l>
      </lg>
      <lg xml:id="APV.155" n="155">
	<l>vyudāsas tatra durvāraḥ, kathañ cid dr̥ṣṭatā punaḥ</l>
	<l>brāhmaṇē kṣattriyasyāpi paryudāsaḥ prasajyatē</l>
      </lg> 
      <lg xml:id="APV.156" n="156">
	<l>ākāṅkṣaṇādathātyāgas tulyō dravyakriyādiṣu</l>
	<l>vr̥kṣēṇātō ’napōhaḥ syāt tiṣṭhatyādēr asaṁśayam</l>
      </lg>
      <lg xml:id="APV.157" n="157">
	<l>puruṣasya tathā rājñō vyudāsē na viśēṣyatā</l>
	<l>avyudāsatvapakṣē ca syān nīlōtpalatulyatā</l>
      </lg>
      <lg xml:id="APV.158" n="158">
	<l>vr̥kṣatvapārthivadravyasajjñēyēṣu yaducyatē</l>
	<l>prātilōmyānulōmyēna vidhau sarvārthabōdhanam</l>
      </lg>
      <lg xml:id="APV.159" n="159">
	<l>tadayuktam, na sarvō hi śabdaḥ sarvatra dr̥śyatē</l>
	<l>dēśāvibhāgatō vr̥ttir nētrasyāpi rasādiṣu</l>
      </lg>
      <lg xml:id="APV.160" n="160">
	<l>grāhakatvēna vr̥ttis tu pratijāti vyavasthitā</l>
	<l>cakṣurādivad ēvātra saṅkarō na bhaviṣyati</l>
      </lg>
      <lg xml:id="APV.161" n="161">
	<l>nivr̥ttacēṣṭē śabdē ca vyāptyavyāptikr̥taṁ punaḥ</l>
	<l>sattvādēr bōdhakatvaṁ syād ēkanyūnātirēkataḥ</l>
      </lg>
      <lg xml:id="APV.162" n="162">
	<l>tavaiva dōṣaḥ syād ēṣa viśēṣē yasya varttatē</l>
	<l>sāmānyaśabdaḥ vācyānāṁ bhēdō nāpy asti vastutaḥ</l>
      </lg>
      <lg xml:id="APV.163" n="163">
	<l>api caikatvanityatvapratyēkasamavāyitāḥ</l>
	<l>nirupākhyēṣv apōhēṣu kurvatō ’sūtrakaḥ paṭaḥ</l>
      </lg>
      <lg xml:id="APV.164" n="164">
	<l>tasmād yēṣv ēva śabdēṣu nañyōgas tēṣu kēvalam</l>
	<l>bhavēd anyanivr̥ttyaṁśaḥ svātmaivānyatra gamyatē</l>
      </lg>
      <lg xml:id="APV.165" n="165">
	<l>jñēyārthānyānapōhatvaṁ pramāṅgatvāt tvagādivat</l>
	<l>yēnōktaṁ tasya nañyuktaiḥ śabdaiḥ syād vyabhicāritā</l>
      </lg>
      <lg xml:id="APV.166" n="166">
	<l>pakṣīkuryād yadā sarvāṁs tadāthāvītahētubhiḥ</l>
	<l>anaikāntō virōdhaś ca sarvalōkaprasiddhitaḥ</l>
      </lg>
      <lg xml:id="APV.167" n="167">
	<l>nāpōhata itīdaṁ ca kārakatvēna cēd bhavēt</l>
	<l>kēvalāpōhabuddhēr vā tataḥ syāt siddhasādhyatā</l>
      </lg>
      <lg xml:id="APV.168" n="168">
	<l>athānyāpōhavatyarthē vr̥ttir nāstīti sādhyatē</l>
	<l>tataḥ prāk pakṣabādhaḥ syād gōtvē ’thāśvādyabhāvataḥ</l>
      </lg>
      <lg xml:id="APV.169" n="169">
	<l>sādhyahīnaś ca dr̥ṣṭāntaś cakṣurādy api tasya hi</l>
	<l>varttatē ’pōhavatyēva taṁ yady api na budhyatē</l>
      </lg>
      <lg xml:id="APV.170" n="170">
	<l>athānyāpōhanirbhāsā na buddhiḥ siddhasādhanam</l>
	<l>apōharūpam apy ētad vastv ity ēva hi gamyatē</l>
      </lg>
      <lg xml:id="APV.171" n="171">
	<l>athāpōhanimittāsya vr̥ttir arthē niṣidhyatē</l>
	<l>vyatirēkāṅgatēṣṭatvāt punaḥ prāk pakṣabādhanam</l>
      </lg>
      <lg xml:id="APV.172" n="172">
	<l>anumānē tathā caitad ity anaikāntikō bhavēt</l>
	<l>sandēhabādhajātēna pratyakṣēṇāpi cētasā</l>
      </lg>
      <lg xml:id="APV.173" n="173">
	<l>viruddhatā ca hētōḥ syāt, śabdaḥ śrōtrādivad yataḥ</l>
	<l>ātmāntaḥ karaṇākāśaiḥ svavācitvaṁ jahāti vāḥ</l>
      </lg>
      <lg xml:id="APV.174" n="174">
	<l>vidhirūpapravr̥tīr vā śabdō ’pōhēna varttatē</l>
	<l>anumānāṅgabhūtatvād yathaiva pratiṣēdhakaḥ</l>
      </lg>
      <lg xml:id="APV.175" n="175">
	<l>jātiṁ vā na bravīty ēṣa vyaktiṁ vā tadviśēṣitām</l>
	<l>pramāyām aṅgabhūtatvāt tvakśrōtrādi yathaiva ca</l>
      </lg>
      <lg xml:id="APV.176" n="176">
	<l>ēvaṁ sādhanamārgēṇa vācyāvācyanirūpaṇā</l>
	<l>nāvātiṣṭhata ity atra kathyatē lōkavartmanā</l>
      </lg>
    </div>

    <!--
    [vanavāda (VAV)]
    [sambandhākṣēpaparihāra (SAP)]
    [citrākṣēpaparihāra (CAP)]
    [ātmavāda (ATV)]
    !-->

    <div n="VAV">
      <head>autpattikasūtra vanavāda (VAV)</head>
      <lg xml:id="VAV.1" n="1">
	<l>sāsnādibhir viśiṣṭatvam ākr̥tēr ucyatē katham</l>
	<l>yadāvayavisambandhi gōtvaṁ nāvayavē sthitam</l>
      </lg>
      <lg xml:id="VAV.2" n="2">
	<l>ēkāvayavisambandhas tēṣāṁ gōtvēna vidyatē</l>
	<l>tēnāsādhāraṇatvāt tē syur gōtvasyōpalakṣaṇam</l>
      </lg>
      <lg xml:id="VAV.3" n="3">
	<l>piṇḍē sattādijātīnāṁ bahvīnāṁ samavētatā</l>
	<l>tābhyō viśiṣyatē gōtvaṁ sāsnādibhir asaṁśayam</l>
      </lg>
      <lg xml:id="VAV.4" n="4">
	<l>na caitē vyañjakās tasya guṇavad vā viśēṣaṇam</l>
	<l>tathā hi nāgr̥hītēṣu tēṣu syād gōtvabōdhanam</l>
      </lg>
      <lg xml:id="VAV.5" n="5">
	<l>tēṣāṁ ca vyañjakaiḥ svaiḥ syāt punargrahaṇakalpanā</l>
	<l>tathā satyanavasthā syāt na syād gōtvāvadhāraṇam</l>
      </lg>
      <lg xml:id="VAV.6" n="6">
	<l>sarvēṣu ca gr̥hītēṣu sāsnādiṣu bhavēnmatiḥ</l>
	<l>gōtvē, na caiṣu sarvēṣu yugapad buddhisambhavaḥ</l>
      </lg>
      <lg xml:id="VAV.7" n="7">
	<l>tasmāt sadbhāvamātrēṇa mahattvādau yathaiva dhīḥ</l>
	<l>kriyatē ’vayavaiḥ piṇḍē tathā jātiguṇādiṣu</l>
      </lg>
      <lg xml:id="VAV.8" n="8">
	<l>yady ēvam agr̥hītēṣu tēṣu kiṁ sā na jāyatē</l>
	<l>taddēśavyatirēkēṇa grāhyaṁ yēna na vidyatē</l>
      </lg>
      <lg xml:id="VAV.9" n="9">
	<l>gr̥hyamāṇē tu gōtvādau nāntarīyakahētukaḥ</l>
	<l>sāsnādēḥ kasya cid bōdhas taddēśatvēna jāyatē</l>
      </lg>
      <lg xml:id="VAV.10" n="10">
	<l>tadanatyantabhēdād vā tadviśiṣṭēti kīrtyatē</l>
	<l>bādhaḥ parānumānasya na pratyakṣēti bōdhyatē</l>
      </lg>
      <lg xml:id="VAV.11" n="11">
	<l>parēṣāṁ sādhanaṁ hy atra nākr̥tiḥ piṇḍataḥ pr̥thak</l>
	<l>taddhīhānāv avijñānāt paṅktiyūthavanādivat</l>
      </lg>
      <lg xml:id="VAV.12" n="12">
	<l>sarvatra lōkasiddhatvān na vācyaṁ sādhanaṁ svayam</l>
	<l>niṣēdhatāṁ parēṣāṁ tu virōdhaṁ lōkatō vadēt</l>
      </lg>
      <lg xml:id="VAV.13" n="13">
	<l>visaṁvādō na dr̥śyēta yadi pratyakṣatākr̥tēḥ</l>
	<l>pramāṇē ’pi visaṁvādāt tārkikēṣu kutō nv iyam</l>
      </lg>
      <lg xml:id="VAV.14" n="14">
	<l>rūpādāv api tēṣāṁ hi pratyakṣatvēna sammatē</l>
	<l>vivādaḥ, naiva lōkas tu jātau vipratipadyatē</l>
      </lg>
      <lg xml:id="VAV.15" n="15">
	<l>vyavahārā hi dr̥śyantē sāmānyārthanibandhanāḥ</l>
	<l>dadhitakrādidānādau kauṇḍinyabrāhmaṇādiṣu</l>
      </lg>
      <lg xml:id="VAV.16" n="16">
	<l>ākr̥tir jātir ēvātra saṁsthānaṁ na prakalpyatē</l>
	<l>na hi vāyvagniśabdādau kiñ cit saṁsthānam iṣyatē</l>
      </lg>
      <lg xml:id="VAV.17" n="17">
	<l>anyadanyac ca saṁsthānaṁ pratipiṇḍaṁ pratīyatē</l>
	<l>saṁyōgātmakatāyāṁ tu vibhāgēṣu vinaśyati</l>
      </lg>
      <lg xml:id="VAV.18" n="18">
	<l>atha saṁsthānasāmānyam, aśvādāv api tatsamam</l>
	<l>na gōtvēna vinā hy ētad vyavacchinnaṁ pratīyatē</l>
      </lg>
      <lg xml:id="VAV.19" n="19">
	<l>sarvapratikr̥tīnāṁ ca saṁsthānē saty apīdr̥śē</l>
	<l>na gōtvādimatir dr̥ṣṭā tasmāj jātiḥ pr̥thak tataḥ</l>
      </lg>
      <lg xml:id="VAV.20" n="20">
	<l>rucakādiṣu sāmānyaṁ rucakatvād yudāhr̥tam</l>
	<l>bhinnēṣu caiṣu sāmānyaṁ suvarṇatvaṁ pratīyatē</l>
      </lg>
      <lg xml:id="VAV.21" n="21">
	<l>vardhamānakabhaṅgē ca rucakaḥ kriyatē yadā</l>
	<l>tadā pūrvārthinaḥ śōkaḥ prītiś cāpy uttarārthinaḥ</l>
      </lg>
      <lg xml:id="VAV.22" n="22">
	<l>hēmārthinas tu mādhyasthaṁ tasmād vastu trayātmakam</l>
	<l>nōtpādasthitibhaṅgānām abhāvē syān matitrayam</l>
      </lg>
      <lg xml:id="VAV.23" n="23">
	<l>na nāśēna vinā śōkō nōtpādēna vinā sukham</l>
	<l>sthityā vinā na mādhyasthyam, tēna sāmānyanityatā</l>
      </lg>
      <lg xml:id="VAV.24" n="24">
	<l>mudgamāṣatilādau ca yatra bhēdō na lakṣyatē</l>
	<l>tatraikabuddhinirgrāhyā jātir indriyagōcaraḥ</l>
      </lg>
      <lg xml:id="VAV.25" n="25">
	<l>ārād dr̥ṣṭē ca puruṣē sandēhō brāhmaṇādiṣu</l>
	<l>na syād yadi na gr̥hyēta sāmānyaṁ cakṣurādinā</l>
      </lg> 
      <lg xml:id="VAV.26" n="26">
	<l>tasyōpalakṣaṇaṁ cāpi kva cit kēna cid iṣyatē</l>
	<l>rūpādīnāṁ viśēṣēṇa dēśakālādy apēkṣayā</l>
      </lg>
      <lg xml:id="VAV.27" n="27">
	<l>suvarṇaṁ bhidyatē rūpāt tāmratvādēr asaṁśayam</l>
	<l>tailād ghr̥taṁ vilīnaṁ ca gandhēna ca rasēna ca</l>
      </lg>
      <lg xml:id="VAV.28" n="28">
	<l>bhasmapracchāditō vahniḥ sparśanēnōpalabhyatē</l>
	<l>aśvatvādau ca dūrasthē niścayō jāyatē svanaiḥ</l>
      </lg>
      <lg xml:id="VAV.29" n="29">
	<l>saṁsthānēna ghaṭatvādi brāhmaṇatvādi yōnitaḥ</l>
	<l>kva cid ācārataś cāpi samyag rājānupālitāt</l>
      </lg>
      <lg xml:id="VAV.30" n="30">
	<l>pratyēkasamavētatvaṁ dr̥ṣṭatvān na virōtsyatē</l>
	<l>tathā saty api nānātvaṁ naikabuddhēr bhaviṣyati</l>
      </lg>
      <lg xml:id="VAV.31" n="31">
	<l>na hi sambandhibhēdēna svarūpaikatvabādhanam</l>
	<l>vibhutvāvayavābhāvau pratipādyau ca śabdavat</l>
      </lg>
      <lg xml:id="VAV.32" n="32">
	<l>yathā ca vyatirēkaiva dr̥śyamānā punaḥ punaḥ</l>
	<l>kālabhēdē ’py abhinnaiva jātir bhinnāśrayā satī</l>
      </lg>
      <lg xml:id="VAV.33" n="33">
	<l>kārtsyāvayavaśō vr̥ttiḥ praṣṭuṁ jātau na yujyatē</l>
	<l>na hi bhēdavinirmuktē kārtsnyabhāgavikalpanam</l>
      </lg>
      <lg xml:id="VAV.34" n="34">
	<l>tasmād vyaktiṣu jātīnāṁ vr̥ttir astīti gamyatē</l>
	<l>viśēṣāvasarābhāvāt tanmātraivāvatiṣṭhatē</l>
      </lg>
      <lg xml:id="VAV.35" n="35">
	<l>yā cāvayavaśō vr̥ttiḥ sraksūtrādiṣu dr̥śyatē</l>
	<l>bhūtakaṇṭhaguṇādēś ca pratipiṇḍaṁ samāptitaḥ</l>
      </lg>
      <lg xml:id="VAV.36" n="36">
	<l>tatrāvayavayōgitvam avibhutvaṁca kāraṇam</l>
	<l>ākr̥tēs tadabhāvēna na prasaktamadō dvayam</l>
      </lg>
      <lg xml:id="VAV.37" n="37">
	<l>na ca dvaividhyam ēvēti vr̥ttēr asti niyāmakam</l>
	<l>trividhāpi hi dr̥ṣṭatvāt sambhavēd dvividhā yathā</l>
      </lg>
      <lg xml:id="VAV.38" n="38">
	<l>itaratra na dr̥ṣṭaṁ cēt sragādiṣv api tatsamam</l>
	<l>naiva hy anyōnyatulyatvaṁ tayōr nāpy anayā saha</l>
      </lg>
      <lg xml:id="VAV.39" n="39">
	<l>na hy anyasminn adr̥ṣṭatvād vahnēr auṣṇyaṁ praṇaśyati</l>
	<l>na cānumānagamyēyaṁ vāñchēd yēna nidarśanam</l>
      </lg>
      <lg xml:id="VAV.40" n="40">
	<l>svarūpataś ca dr̥ṣṭāyā vr̥ttēr na pararūpataḥ</l>
	<l>nirākriyōpapadyēta tadviśēṣam apaśyatām</l>
      </lg>
      <lg xml:id="VAV.41" n="41">
	<l>aṅgāṅgāsambhavāc cāpi yā pradhānanirākriyā</l>
	<l>sā’’yuktaiva, anumānēna pratyakṣajñānabādhanāt</l>
      </lg>
      <lg xml:id="VAV.42" n="42">
	<l>tasmād asambhavō yasya tanmātrasyaiva bādhanam</l>
	<l>yuktaṁ na tāvatānyō ’pi sambhavan bādham arhati</l>
      </lg>
      <lg xml:id="VAV.43" n="43">
	<l>tēna vaiśēṣikōktāpi jātiḥ sarvagatā satī</l>
	<l>vyajyatē yatra piṇḍēna varṇavat tatra gr̥hyatē</l>
      </lg>
      <lg xml:id="VAV.44" n="44">
	<l>tasmāt piṇḍēṣu gōbuddhir ēkagōtvanibandhanā</l>
	<l>gavābhāsaikarūpyābhām ēkagōpiṇḍabuddhivat</l>
      </lg>
      <lg xml:id="VAV.45" n="45">
	<l>na śābalēyād gōbuddhis tatō ’nyālambanāpi vā</l>
	<l>tadabhāvē ’pi sadbhāvād ghaṭē pārthivabuddhivat</l>
      </lg>
      <lg xml:id="VAV.46" n="46">
	<l>pratyēkasamavētārthaviṣayā vāpi gōmatiḥ</l>
	<l>pratyēkaṁ kr̥tsnabuddhitvāt pratyēkavyaktibuddhivat</l>
      </lg>
      <lg xml:id="VAV.47" n="47">
	<l>pratyēkasamavētāpi jātir ēkaikabuddhitaḥ</l>
	<l>nañyuktēṣv api vākyēṣu brahmaṇādinivartanam</l>
      </lg>
      <lg xml:id="VAV.48" n="48">
	<l>na ca sādr̥śyaviṣayā gōdhīs tādrūpyajanmataḥ</l>
	<l>prāmāṇyē sati yadvad dhi pratyabhijñaikavastuni</l>
      </lg>
      <lg xml:id="VAV.49" n="49">
	<l>naikarūpamatir gōtvē mithyā vaktuṁ ca śakyatē</l>
	<l>nātra kāraṇadōṣō ’sti bādhakapratyayō ’pi vā</l>
      </lg>
      <lg xml:id="VAV.50" n="50">
	<l>yadā vyaktyatirēkēṇa grāhyatvād anyatākr̥tēḥ</l>
	<l>vanavannāsty anaikāntāt tatrāsambaddhatā katham</l>
      </lg>
      <lg xml:id="VAV.51" n="51">
	<l>sādhanaṁ cēn mayōcyēta yujyēta vyabhicāritā</l>
	<l>dūṣaṇatvadhiyā tv ētad asambaddhatvam ucyatē</l>
      </lg>
      <lg xml:id="VAV.52" n="52">
	<l>nāstitvahētōr uktaiṣā pratyakṣēṇa viruddhatā</l>
	<l>parasya sādhanaṁ hy atra yat tat pūrvam udāhr̥tam</l>
      </lg>
      <lg xml:id="VAV.53" n="53">
	<l>pratyakṣābhāsatā cātra naivāsti vanabuddhivat</l>
	<l>kasya cin na hi mithyātvāt sarvaṁ mithyēty asaṅgatiḥ</l>
      </lg>
      <lg xml:id="VAV.54" n="54">
	<l>yathā vanādibuddhīnāṁ mithyātvān na rasādidhīḥ</l>
	<l>mithyaivaṁ jātibuddhiḥ syād viśēṣō vābhidhīyatām</l>
      </lg> 
      <lg xml:id="VAV.55" n="55">
	<l>vr̥kṣēbhyō vyatirēkēṇa vanē yaikamatir bhavēt</l>
	<l>dūratvadōṣāt tatra syād ākr̥tau tu na vidyatē</l>
      </lg>
      <lg xml:id="VAV.56" n="56">
	<l>sannikr̥ṣṭasya vr̥kṣēṣu buddhyēkatvaṁ nivartatē</l>
	<l>kēna cit tu prakārēṇa jātibuddhir na naśyati</l>
      </lg>
      <lg xml:id="VAV.57" n="57">
	<l>yaikatvadhīr vinā śabdāt saivaṁ tāvan nirākr̥tā</l>
	<l>vanaśabdānuraktā tu madhyasthasyāpi jāyatē</l>
      </lg>
      <lg xml:id="VAV.58" n="58">
	<l>mithyātvakalpanā tv asyāḥ pratyakṣādēr asambhavāt</l>
	<l>jātiḥ sarvapramāṇais tu tadrūpaivāvagamyatē</l>
      </lg>
      <lg xml:id="VAV.59" n="59">
	<l>pramāṇāntaradr̥ṣṭē ca padam arthē prayujyatē</l>
	<l>tasmād dr̥ṣṭē prayuktasya mithyātvaṁ syād vanādiṣu</l>
      </lg>
      <lg xml:id="VAV.60" n="60">
	<l>kē cin nityaṁ vanaikatvaṁ śabdagamyaṁ samāśritāḥ</l>
	<l>anyaiḥ saṅgatyabhāvē ’pi satyaṁ tat syād rasādivat</l>
      </lg>
      <lg xml:id="VAV.61" n="61">
	<l>mithyātvaṁ yadasaṅgatyā tadajñānē prasajyatē</l>
	<l>jñāyamānasya dōṣas tu na tu kaś cid asaṅgatēḥ</l>
      </lg>
      <lg xml:id="VAV.62" n="62">
	<l>pramāṇāntaragamyē ’rthē padaṁ nityaṁ prayujyatē</l>
	<l>dharmō ’yaṁ na ca sarvēṣāṁ padānām abhyupēyatē</l>
      </lg>
      <lg xml:id="VAV.63" n="63">
	<l>asty ēva saṅgatiś cātra vr̥kṣā hi bahavō vanam</l>
	<l>tē pramāṇāntāj jñātāḥ saṁshyā caiṣānyavastuni</l>
      </lg>
      <lg xml:id="VAV.64" n="64">
	<l>nānēkasyaikaśabdyaṁ cēd, ēkaśēṣavad iṣyatām</l>
	<l>tatra saṁkhyāvivr̥ddhiś cēd, astu tanmātravarjanam</l>
      </lg>
      <lg xml:id="VAV.65" n="65">
	<l>tasmāt sāmānyadr̥ṣṭēna siddhaikatvasya saṅgatiḥ</l>
	<l>tēnānyānavagamyāpi saṁkhyā syāt sūryayānavat</l>
      </lg>
      <lg xml:id="VAV.66" n="66">
	<l>kē cid bahutvasāmānyam āhur vr̥kṣasthitaṁ vanam</l>
	<l>tatra caikatvam asty ēva, vanatvaṁ vāpi vidyatē</l>
      </lg>
      <lg xml:id="VAV.67" n="67">
	<l>vināpy ēkāśrayatvēna yathaivāvayavō tathā</l>
	<l>asaṁyuktair abhivyaktir dr̥ṣṭatvān na virōtsyatē</l>
      </lg>
      <lg xml:id="VAV.68" n="68">
	<l>anyatrāpi ca tadbuddhēḥ sāmānyaṁ tad abhaviṣyati</l>
	<l>yathā ca bhramaṇatvādibhaṅgiṣv avayavēṣv api</l>
      </lg>
      <lg xml:id="VAV.69" n="69">
	<l>vyaktaṁ nānāśrayatvē ’pi gr̥hyatē vanatā tathā</l>
	<l>yadvaikakāryahētutvād ēkagōśabdavad vanam</l>
      </lg>
      <lg xml:id="VAV.70" n="70">
	<l>nityaṁ yē vyastavijñātā vr̥kṣā nēṣṭā hi tē vanam</l>
	<l>yad vā lakṣaṇayaikatvaṁ dēśakālakriyādibhiḥ</l>
      </lg>
      <lg xml:id="VAV.71" n="71">
	<l>dravyaikatvād vināpīṣṭaṁ paṅktiyūthavanādiṣu</l>
	<l>vr̥kṣāṇāṁ samudāyē ca vanadhīr jāyatē yathā</l>
      </lg>
      <lg xml:id="VAV.72" n="72">
	<l>naivaṁ gōsamudāyē ’pi gōtvadhīr upajāyatē</l>
	<l>yādr̥śī vr̥kṣadhīs tatra gōtvadhīr api tādr̥śī</l>
      </lg>
      <lg xml:id="VAV.73" n="73">
	<l>vanavan nāpr̥thaksiddhēḥ samudāyatvakalpanā</l>
	<l>na ca sāsnādisaṅghātas tadbuddhyālambanaṁ bhavēt</l>
      </lg>
      <lg xml:id="VAV.74" n="74">
	<l>kṣīṇēṣu piṇḍabuddhyaiṣu tatsāmānyē hi gōtvadhīḥ</l>
	<l>tēnāvayavyabhāvē ’pi sāmānyaṁ vyatiricyatē</l>
      </lg>
      <lg xml:id="VAV.75" n="75">
	<l>pūrvōktād ēva tu nyāyāt sidhyēd atrāvayavy api</l>
	<l>tasyāpy atyantabhinnatvaṁ na syād avayavaiḥ saha</l>
      </lg>
      <lg xml:id="VAV.76" n="76">
	<l>vyaktibhyō jātivac caiṣa na niṣkr̥ṣṭaḥ pratīyatē</l>
	<l>kaiś cid avyatiriktatvaṁ kaiś cic ca vyatiriktatā</l>
      </lg>
      <lg xml:id="VAV.77" n="77">
	<l>dūṣitā sādhitā vāpi na ca tatra balābalam</l>
	<l>kadā cin niścitaṁ kaiś cit tasmān madhyasthatā varam</l>
      </lg>
      <lg xml:id="VAV.78" n="78">
	<l>tatō ’nyānanyatē nasya stō na staś cēti kīrttyatē</l>
	<l>tasmāc citravadēvāsya mr̥ṣā syād ēkarūpatā</l>
      </lg>
      <lg xml:id="VAV.79" n="79">
	<l>vastvanēkatvavādāc ca na sandindhāpramāṇatā</l>
	<l>jñānaṁ sandihyatē yatra tatra na syāt pramāṇatā</l>
      </lg>
      <lg xml:id="VAV.80" n="80">
	<l>ihānaikāntikaṁ vastv ityēvaṁ jñānaṁ suniścitam</l>
	<l>niṣkr̥ṣyāvayavān buddhyā yāvayavyapratītatā</l>
      </lg>
      <lg xml:id="VAV.81" n="81">
	<l>buddhisthatvād vināśasya saulūkyasyāpi yujyatē</l>
	<l>vr̥ttiś cāvayavēṣv asya vyāsajyaiva pratīyatē</l>
      </lg>
      <lg xml:id="VAV.82" n="82">
	<l>tataḥ kārtsnyādisampraśnaḥ pratyākhyēyō ’tra jātivat</l>
	<l>sāsnādiguṇahētuś cēn nānyasmin gōtvadhīr bhavēt</l>
      </lg>
      <lg xml:id="VAV.83" n="83">
	<l>bhinna ēva hi sāsnādiḥ piṇḍāt piṇḍāntarēyataḥ</l>
	<l>na cāvayavasāmānyaṁ parēṣām upapadyatē</l>
      </lg> 
      <lg xml:id="VAV.84" n="84">
	<l>tasmāt sāsnāditō ’nyēna gōtvadhīr upajanyatē</l>
	<l>vanāntarēṣa yā buddhir vanam ity upajāyatē</l>
      </lg>
      <lg xml:id="VAV.85" n="85">
	<l>tasyās tad ēva vr̥kṣatvaṁ grāhyaṁ bahvāśrayaṁ viduḥ</l>
	<l>ēkatvē ’py ākr̥tēr yadvad bahutvaṁ vyaktyapēkṣayā</l>
      </lg>
      <lg xml:id="VAV.86" n="86">
	<l>bahutvē hi tathā vyaktēr ēkatvaṁ jātyapēkṣayā</l>
	<l>ēkānēkābhidhānē ca śabdā niyataśaktayaḥ</l>
      </lg>
      <lg xml:id="VAV.87" n="87">
	<l>kē cid vyaktiṁ tv asaṁkhyākāṁ gamayanty ambarādiṣu</l>
	<l>ēkō vrīhiḥ suniṣpannaḥ iti jātiṁ svasaṁkhyayā</l>
      </lg>
      <lg xml:id="VAV.88" n="88">
	<l>patnīsannahanādau tu vyaktim ākr̥tisaṁkhyayā</l>
	<l>kapiñjalādijātēs tu pratītir vyaktisaṁkhyayā</l>
      </lg>
      <lg xml:id="VAV.89" n="89">
	<l>vyaktijātī vadanty anyē dravyāvayavasaṁkhyayā</l>
	<l>asmān iti yathaikasmin pāśānaditir ity api</l>
      </lg>
      <lg xml:id="VAV.90" n="90">
	<l>tatra vrīhyādiśabdānāṁ saṁkhyāyōgō yathāruci</l>
	<l>vanadārādiśabdās tu pravartantē vyavasthayā</l>
      </lg>
      <lg xml:id="VAV.91" n="91">
	<l>jaṅgamē sthāvarē cārthē yathā yūthavanādayaḥ</l>
	<l>tatra vyaktau ca jātau ca dārādiś cēt prayujyatē</l>
      </lg>
      <lg xml:id="VAV.92" n="92">
	<l>vyaktēr avayavānāṁ ca saṁkhyām ādāya vartatē</l>
	<l>vanaśabdaḥ punarvyaktīr jātisaṁkhyāviśēṣitāḥ</l>
      </lg>
      <lg xml:id="VAV.93" n="93">
	<l>bahvīrāhātha vā jātiṁ bahuvyaktisamāśrayām</l>
	<l>ēvaṁ paṅktyādiśabdānāṁ saṁyōgādi viśēṣaṇam</l>
      </lg>
      <lg xml:id="VAV.94" n="94">
	<l>sarvēṣāṁ kiñ cid astīti na nirālambanaikadhīḥ</l>
	<l>tulyaṁ pratyakṣayā’’kr̥tyā vanē yat tadasad yadi</l>
      </lg>
      <lg xml:id="VAV.95" n="95">
	<l>vr̥kṣās tatra tayā tulyā iti śūnyatvavāditā</l>
	<l>pratyakṣābhāsagamyatvād vr̥kṣēbhyō ’nyat tu tadvanam</l>
      </lg>
      <lg xml:id="VAV.96" n="96">
	<l>nā''kr̥tyā saha tasyāsti sparddhā pratyakṣagamyayā</l>
	<l>athā''kr̥tyā vanaṁ tulyaṁ sadbhāvēna prasajyatē</l>
	<l>jātipakṣavimōkēna vanasiddhāntadūṣaṇam</l>
      </lg>

      <lg xml:id="VAV.97" n="97">
	<l>iti nigaditam ētallōkasiddhaiḥ padārthair vyavahr̥tir iha śāstrē na svatantrābhyupētaiḥ</l>
	<l>bhavati ca janadr̥ṣṭyā jātipaṅktyādibhēdō yadi tu na ghaṭatē ’sau naiva bādhō ’sti kaś cit</l>
      </lg>

    </div>

    <div n="SAP">
      <head>autpattikasūtra sambandhākṣēpaparihāra (SAP)</head>
      <lg xml:id="SAP.1" n="1">
	<l>bhavētāṁ nāma śabdārthau yāvētāvuditau tvayā</l>
	<l>yadarthas tu prayāsō ’yaṁ sa sambandhō nirūpyatām</l>
      </lg>
      <lg xml:id="SAP.2" n="2">
	<l>pūrvam ēvōpadiṣṭaḥ san sambandhaḥ kin tu pr̥cchyatē</l>
	<l>svarūpākathanāc caitad uttaraṁ nōpapadyatē</l>
      </lg>
      <lg xml:id="SAP.3" n="3">
	<l>kim auṣadhaṁ jvarasyēti pr̥ṣṭō yadi vadēd idam</l>
	<l>yēnāsau naśyatīty ēvaṁ kiṁ tēna kathitaṁ bhavēt</l>
      </lg>
      <lg xml:id="SAP.4" n="4">
	<l>tatra kē cid vanty ēva pūrvatrāparitōṣataḥ</l>
	<l>praśnaḥ punarupakrāntaḥ sambandhāntaram icchatā</l>
      </lg>
      <lg xml:id="SAP.5" n="5">
	<l>yaḥ saṁjñāsaṁjñisambandhaḥ pratītyuttarō yataḥ</l>
	<l>sā cānyapūrvikā tasmān nāsya pratyāyanāṅgatā</l>
      </lg>
      <lg xml:id="SAP.6" n="6">
	<l>ajānānō ’pi saṁjñātvaṁ sambandhāntaradarśanāt</l>
	<l>buddhyatē ’rthaṁ tataḥ paścāt kaś cit saṁjñēti manyatē</l>
      </lg>
      <lg xml:id="SAP.7" n="7">
	<l>tam ēvānyō ’vinābhāvam atra sambandham icchati</l>
	<l>na hi tasmād vinā śabdē jñātē syād arthabōdhanam</l>
      </lg>
      <lg xml:id="SAP.8" n="8">
	<l>tattvayuktam, na bhāṣyē ’sti tādr̥ksambandhakīrtanam</l>
	<l>yadi hy ētāvatōcyēta kiṁ nānuktaḥ pratīyatē</l>
      </lg>
      <lg xml:id="SAP.9" n="9">
	<l>prayuktaś cāvinābhāvasaṁjñā lōkāt tu gamyatē</l>
	<l>saṁjñētyagamyamānē ’pi gamakatvaṁ pratīyatē</l>
      </lg>
      <lg xml:id="SAP.10" n="10">
	<l>tasmāt sa ēva śabdārthacintāvyavahitō ’dhunā</l>
	<l>nityānityavicārārthaṁ sambandhaḥ smāryatē punaḥ</l>
      </lg>
      <lg xml:id="SAP.11" n="11">
	<l>yacchabdē jñāta ity ēvaṁ śaktir ēvātra kīrtyatē</l>
	<l>kartr̥tvaṁ karaṇatvaṁ vā yat tasyārthābhidhāṁ prati</l>
      </lg>
      <lg xml:id="SAP.12" n="12">
	<l>svatō naivāsti śaktatvaṁ vācyāvācakayōr mithaḥ</l>
	<l>pratītiḥ samayāt puṁsāṁ bhavēd akṣinikōcavat</l>
      </lg>
      <lg xml:id="SAP.13" n="13">
	<l>samayaḥ pratimartyaṁ yā pratyuccāraṇam ēva vā</l>
	<l>kriyatē jagadādau vā sakr̥dēkēna kēna cit</l>
      </lg> 
      <lg xml:id="SAP.14" n="14">
	<l>pratyēkaṁ vāpi sambandhō bhidyētaikō ’tha vā bhavēt</l>
	<l>ēkatvē kr̥takō na syād, bhinnaś cēd bhēdadhīr bhavēt</l>
      </lg>
      <lg xml:id="SAP.15" n="15">
	<l>bhinnatvē pratisambandhaṁ śaktiḥ kalpyābhidhā prati</l>
	<l>ēkasmin jñātaśaktau vā nānyēnārthamatir bhavēt</l>
      </lg>
      <lg xml:id="SAP.16" n="16">
	<l>atha yō yasya puṁsaḥ syāt sa tēna pratipadyatē</l>
	<l>yasyānēkēna sambandhaḥ kr̥tas tasya kathaṁ bhavēt</l>
      </lg>
      <lg xml:id="SAP.17" n="17">
	<l>ēkārthānāṁ vikalpaś cēt, nētarātyantabādhanāt</l>
	<l>samuccayō ’pi naitēṣāṁ vyavahārē ’vagamyatē</l>
      </lg>
      <lg xml:id="SAP.18" n="18">
	<l>kiñ cid ēvaikamādāya vyavahārō hi dr̥śyatē</l>
	<l>bahubhiḥ kr̥tasambandhē na caikō gamakō bhavēt</l>
      </lg>
      <lg xml:id="SAP.19" n="19">
	<l>śabdārthayōr abhēdē ’pi pumbahutvē ’pi kartari</l>
	<l>nāyaṁ vēti matir dr̥ṣṭā vikalpō ’tō na yujyatē</l>
      </lg>
      <lg xml:id="SAP.20" n="20">
	<l>gōśabdē sakr̥duktē ca bhinnēṣu pratipattr̥ṣu</l>
	<l>vikalpyamānē sambandhē kaś cid budhyēta nētarē</l>
      </lg>
      <lg xml:id="SAP.21" n="21">
	<l>samuccayō nr̥bhēdāc cēt, na, vaktraikyād asambhavāt</l>
	<l>vaktr̥śrōtr̥dhiyōr bhēdād vyavahāraś ca duṣyati</l>
      </lg>
      <lg xml:id="SAP.22" n="22">
	<l>vaktur anyō hi sambandhō buddhau śrōtus tathāparaḥ</l>
	<l>śrōtuḥ kartuṁ ca sambandhaṁ vaktā kaṁ pratipadyatām</l>
      </lg>
      <lg xml:id="SAP.23" n="23">
	<l>pūrvadr̥ṣṭō hi yas tēna śrōtur naiva karōti tam</l>
	<l>yaṁ karōti navaṁ sō ’pi na dr̥ṣṭaḥ pratipādakaḥ</l>
      </lg>
      <lg xml:id="SAP.24" n="24">
	<l>sarvathā śrōtr̥siddhiś cēd, asiddhaṁ nētarō vadēt</l>
	<l>ghaṭādāv api tulyaṁ cēt, na, sāmānyaprasiddhitaḥ</l>
      </lg>
      <lg xml:id="SAP.25" n="25">
	<l>yady api jñātasāmarthyā vyaktiḥ kartuṁ na śakyatē</l>
	<l>kriyatē yā na tasyāś ca śaktiḥ kāryē ’vadhāritā</l>
      </lg>
      <lg xml:id="SAP.26" n="26">
	<l>tathāpy ākr̥titaḥ siddhā śaktir utpādanādiṣu</l>
	<l>tasyā na cādimattāsti, sambandhas tvādimāṁs tava</l>
      </lg>
      <lg xml:id="SAP.27" n="27">
	<l>yadi tatrāpi sāmānyaṁ nityam abhyupagamyatē</l>
	<l>tathāpy asmanmataṁ siddham, na tu dvyākārasambhavaḥ</l>
      </lg>
      <lg xml:id="SAP.28" n="28">
	<l>śaktir ēva hi sambandhō bhēdaś cāsyā na vidyatē</l>
	<l>sā hi kāryānumēyatvāt tadbhēdam anuvartatē</l>
      </lg>
      <lg xml:id="SAP.29" n="29">
	<l>anyathānupapattyā ca śaktisadbhāvakalpanam</l>
	<l>na caikayaiva siddhē ’rthē bahvīnāṁ kalpanēṣyatē</l>
      </lg>
      <lg xml:id="SAP.30" n="30">
	<l>sambandhākhyānakālē ca gōśabdādāv udīritē</l>
	<l>kē cit sambandhabuddhyārthaṁ buddhyantē nāparē tathā</l>
      </lg>
      <lg xml:id="SAP.31" n="31">
	<l>tatra sambandhanāstitvē sarvō ’rthaṁ nāvadhārayēt</l>
	<l>astitvē sarvabōdhaś cēt, na kaiś cid anupagrahāt</l>
      </lg>
      <lg xml:id="SAP.32" n="32">
	<l>jñāpakatvād dhi sambandhaḥ svātmajñānam apēkṣatē</l>
	<l>tēnāsau vidyamānō ’pi nāgr̥hītaḥ prakāśakaḥ</l>
      </lg>
      <lg xml:id="SAP.33" n="33">
	<l>vidyamānasya cārthasya dr̥ṣṭam agrahaṇaṁ kva cit</l>
	<l>na tv atyantāsatō ’stitvaṁ kāṁś cit pratyupapadyatē</l>
      </lg>
      <lg xml:id="SAP.34" n="34">
	<l>viruddhau sadasadbhāvau na syātām ēkavastuni</l>
	<l>nanu tulyaṁ virōdhitvaṁ jñātājñātatvayōr api</l>
      </lg>
      <lg xml:id="SAP.35" n="35">
	<l>jñānaṁ hi puruṣādhāraṁ tadbhēdān na virōtsyatē</l>
	<l>puruṣāntarasaṁsthaṁ ca nājñānaṁ tēna bādhyatē</l>
      </lg>
      <lg xml:id="SAP.36" n="36">
	<l>sambandhādhāratāyāṁ ca virōdhaḥ sadasattvayōḥ</l>
	<l>pratyuktatvāc ca bhēdasya tadvaśān nāvirōdhitā</l>
      </lg>
      <lg xml:id="SAP.37" n="37">
	<l>andhānandhasamīpasthaḥ śuklō ’ndhair nāvagamyatē</l>
	<l>gamyatē cētarais tasya sadasattvēna tāvatā</l>
      </lg>
      <lg xml:id="SAP.38" n="38">
	<l>śaktyaśaktyōr narāṇāṁ tu bhēdāt tatrāvirōdhitā</l>
	<l>na hy anyō darśanasyāsti sambandhād dhētur atra hi</l>
      </lg>
      <lg xml:id="SAP.39" n="39">
	<l>ēvam ēvēndriyais tulyaṁ vyavahārōpalambhanam</l>
	<l>yēṣāṁ syāt tē ’vabhōtsyantē tatō ’rthaṁ nētarē ’ndhavat</l>
      </lg>
      <lg xml:id="SAP.40" n="40">
	<l>ādhānavat sakr̥ś caitat tantrēṇōpakariṣyati</l>
	<l>smaraṇaṁ bhētsyatē cāsya vahnipraṇayanādivat</l>
      </lg>
      <lg xml:id="SAP.41" n="41">
	<l>sarvēṣām anabhijñānāṁ pūrvapūrvaprasiddhitaḥ</l>
	<l>siddhaḥ sambandha ity ēvaṁ sambandhādir na vidyatē</l>
      </lg>
      <lg xml:id="SAP.42" n="42">
	<l>pratyuccāraṇanirvr̥ttir bhāṣya ēva nirākr̥tā</l>
	<l>sargādau ca kriyā nāsti, tādr̥kkālō hi nēṣyatē</l>
      </lg> 
      <lg xml:id="SAP.43" n="43">
	<l>yadi tv ādau jagat sr̥ṣṭvā dharmādharmau sasādhanau</l>
	<l>yathā śabdārthasambandhān vēdān kaś cit pravartayēt</l>
      </lg>
      <lg xml:id="SAP.44" n="44">
	<l>jagaddhitāya vēdasya tathā kiñ cin na duṣyati</l>
	<l>sarvajñavat tu dussādham ity atraitan na saṁśritam</l>
      </lg>
      <lg xml:id="SAP.45" n="45">
	<l>yadā sarvam idaṁ nāsīt kvāvasthā tatra gamyatām</l>
	<l>prajāpatēḥ kva vā sthānaṁ kiṁ rūpaṁ ca pratīyatām</l>
      </lg>
      <lg xml:id="SAP.46" n="46">
	<l>jñātā ca kas tadā tasya yō janān bōdhayiṣyati</l>
	<l>upalabdhēr vinā caitat katham adhyavasīyatām</l>
      </lg>
      <lg xml:id="SAP.47" n="47">
	<l>pravr̥ttiḥ katham ādyā ca jagataḥ sampratīyatē</l>
	<l>śarīrādēr vinā cāsya katham icchāpi sarjanē</l>
      </lg>
      <lg xml:id="SAP.48" n="48">
	<l>śarīrādy atha tasya syāt, tasyōtpattir na tatkr̥tā</l>
	<l>tadvadanyaprasaṅgō ’pi, nityaṁ yadi tad iṣyatē</l>
      </lg>
      <lg xml:id="SAP.49" n="49">
	<l>pr̥thivyādāv anutpannē kimmayaṁ tatpunarbhavēt</l>
	<l>prāṇināṁ prāyaduḥkhā ca sisr̥kṣāsya na yujyatē</l>
      </lg>
      <lg xml:id="SAP.50" n="50">
	<l>sādhanaṁ cāsya dharmādi tadā kiñ canna vidyatē</l>
	<l>na ca nissādhanaḥ kartā kaś cit sr̥jati kiñ cana</l>
      </lg>
      <lg xml:id="SAP.51" n="51">
	<l>nādhārēṇa vinā sr̥ṣṭirūrṇanābhēr apīṣyatē</l>
	<l>prāṇināṁ bhakṣaṇāc cāpi tasya lālā pravarttatē</l>
      </lg>
      <lg xml:id="SAP.52" n="52">
	<l>abhāvāc cānukampyānāṁ nānukampāsya jāyatē</l>
	<l>sr̥jēc ca śubham ēvaikam anukampāprayōjitaḥ</l>
      </lg>
      <lg xml:id="SAP.53" n="53">
	<l>athāśubhād vinā sr̥ṣṭiḥ sthitir vā nōpapadyatē</l>
	<l>ātmādhīnābhyupāyē hi bhavēt kiṁ nāma dr̥ṣkaram</l>
      </lg>
      <lg xml:id="SAP.54" n="54">
	<l>tathā cāpēkṣamāṇasya svātantryaṁ pratihanyatē</l>
	<l>jagac cāsr̥jatas tasya kiṁ nāmēṣṭaṁ na sidhyati</l>
      </lg>
      <lg xml:id="SAP.55" n="55">
	<l>prayōjanam anuddiśya na mandō ’pi pravartatē</l>
	<l>ēvam ēva pravr̥ttiś cēc caitanyēnāsya kiṁ bhavēt</l>
      </lg>
      <lg xml:id="SAP.56" n="56">
	<l>krīḍārthāyāṁ pravr̥ttau ca vihanyēta kr̥tārthatā</l>
	<l>bahuvyāpāratāyāṁ ca klēśō bahutarō bhavēt</l>
      </lg>
      <lg xml:id="SAP.57" n="57">
	<l>saṁhārēcchāpi caitasya bhavēd apratyayāt punaḥ</l>
	<l>na cakaiś cid asau jñātuṁ kādā cid api śakyatē</l>
      </lg>
      <lg xml:id="SAP.58" n="58">
	<l>svarūpēṇōpalabdhē ’pi sraṣṭr̥tvaṁ nāvagamyatē</l>
	<l>sr̥ṣṭyādyāḥ praṇinō yē ca budhyantāṁ kiṁ nu tē tadā</l>
      </lg>
      <lg xml:id="SAP.59" n="59">
	<l>kutō vayam ihōtpannāḥ iti tāvan na jānatē</l>
	<l>prāgavasthāṁ ca jagataḥ sraṣṭr̥tvaṁ ca prajāpatēḥ</l>
      </lg>
      <lg xml:id="SAP.60" n="60">
	<l>na ca tadvacanēnaiṣāṁ pratipattiḥ suniścitā</l>
	<l>asr̥ṣṭvāpi hy asau brūyād ātmaiśvaryaprakāśanāt</l>
      </lg>
      <lg xml:id="SAP.61" n="61">
	<l>ēvaṁ vēdō ’pi tatpūrvastatsadbhāvādibōdhanē</l>
	<l>sāśaṅkō na pramāṇaṁ syāt, nityasya vyāpr̥tiḥ kutaḥ</l>
      </lg>
      <lg xml:id="SAP.62" n="62">
	<l>yadi prāg apy asau tasmād arthādāsīn na tēna saḥ</l>
	<l>sambaddha iti tasyānyas tadarthō ’nyaprarōcanā</l>
      </lg>
      <lg xml:id="SAP.63" n="63">
	<l>stutivākyakr̥taś caiṣa janānāṁ mativibhramaḥ</l>
	<l>paurvāparyāparāmr̥ṣṭaḥ śabdō ’nyāṁ kurutē matim</l>
      </lg>
      <lg xml:id="SAP.64" n="64">
	<l>upākhyānādirūpēṇa vr̥ttir vēdavad ēva naḥ</l>
	<l>dharmādau bhāratādīnāṁ bhrāntis tēbhyō ’py atō bhavēt</l>
      </lg>
      <lg xml:id="SAP.65" n="65">
	<l>ākhyānānupayōgitvāt tēṣu sarvēṣu vidyatē</l>
	<l>stutinindāśrayaḥ kaś cid vēdas tac cōditō ’pi vā</l>
      </lg>
      <lg xml:id="SAP.66" n="66">
	<l>vēdasyādipravr̥ttau ca nākr̥tatvamatir bhavēt</l>
	<l>pralayēṣu sthitiś cāsya sāśaṅkā syāt prajāpatau</l>
      </lg>
      <lg xml:id="SAP.67" n="67">
	<l>kartr̥sargavināśānām athānāditvakalpanā</l>
	<l>saivaṁ yuktāyathēdānīṁ bhūtānāṁ dr̥śyatē kramāt</l>
      </lg>
      <lg xml:id="SAP.68" n="68">
	<l>pralayē ’pi pramāṇaṁ naḥ sarvōcchēdātmakē na hi</l>
	<l>na ca prayōjanaṁ tēna syāt prajāpatikarmaṇā</l>
      </lg>
      <lg xml:id="SAP.69" n="69">
	<l>na ca karmavatāṁ yuktā sthitis tadbhōgavarjitā</l>
	<l>karmāntaraniruddhaṁ hi phalaṁ na syāt kriyāntarāt</l>
      </lg>
      <lg xml:id="SAP.70" n="70">
	<l>sarvēṣāṁ tu phalāpētaṁ na sthānam upapadyatē</l>
	<l>na cāpy anupabhōgō ’sau kasya cit karmaṇaḥ phalam</l>
      </lg>
      <lg xml:id="SAP.71" n="71">
	<l>aśēṣakarmanāśē vā punaḥ sr̥ṣṭir na yujyatē</l>
	<l>karmāṇāṁ vāpy abhivyaktau kiṁ nimittaṁ tadā bhavēt</l>
      </lg> 
      <lg xml:id="SAP.72" n="72">
	<l>īśvarēcchā yadīṣyēta, saiva syāl lōkakāraṇam</l>
	<l>īśvarēcchāvaśitvē hi niṣphalā karmakalpanā</l>
      </lg>
      <lg xml:id="SAP.73" n="73">
	<l>na cānimittayā yuktam utpattuṁ hīśvarēcchayā</l>
	<l>yad vā tasyā nimittaṁ yat tad bhūtānāṁ bhaviṣyati</l>
      </lg>
      <lg xml:id="SAP.74" n="74">
	<l>sannivēśaviśiṣṭānām utpattiṁ yō gr̥hādivat</l>
	<l>sādhayēc cētanādhiṣṭhāṁ dēhānāṁ tasya cōttaram</l>
      </lg>
      <lg xml:id="SAP.75" n="75">
	<l>kasya cid dhētumātratvaṁ yady adhiṣṭhātr̥tēṣyatē</l>
	<l>karmabhiḥ sarvajīvānāṁ tatsiddhēḥ siddhasādhanam</l>
      </lg>
      <lg xml:id="SAP.76" n="76">
	<l>icchāpūrvakapakṣē ’pi, tatpūrvatvēna karmaṇām</l>
	<l>icchānantarasiddhis tu dr̥ṣṭāntē ’pi na vidyatē</l>
      </lg>
      <lg xml:id="SAP.77" n="77">
	<l>anēkāntaś ca hētus tē taccharīrādinā bhavēt</l>
	<l>utpattimāṁś ca taddēhō dēhatvād asmadādivat</l>
      </lg>
      <lg xml:id="SAP.78" n="78">
	<l>atha tasyāpy adhiṣṭhānaṁ tēnaivēty avipakṣatā</l>
	<l>aśarīrō hy adhiṣṭhātā nātmā muktātmavad bhavēt</l>
      </lg>
      <lg xml:id="SAP.79" n="79">
	<l>kumbhakārādyadhiṣṭhānaṁ ghaṭādau yadi cēṣyatē</l>
	<l>nēśvarādhiṣṭhitatvaṁ syād, asti cēt sādhyahīnatā</l>
      </lg>
      <lg xml:id="SAP.80" n="80">
	<l>yathāsiddhē ca dr̥ṣṭāntē bhavēd dhētōr viruddhatā</l>
	<l>anīśvaravināśyādikartr̥mattvaṁ prasajyatē</l>
      </lg>
      <lg xml:id="SAP.81" n="81">
	<l>kulālavac ca naitasya vyāpārō yadi kalpatē</l>
	<l>acētanaḥ kathaṁ bhāvas tadicchām anurudhyatē</l>
      </lg>
      <lg xml:id="SAP.82" n="82">
	<l>tasmān na paramāṇvādēr ārambhaḥ syāt tadicchayā</l>
	<l>puruṣasya ca śuddhasya nāśuddhā vikr̥tir bhavēt</l>
      </lg>
      <lg xml:id="SAP.83" n="83">
	<l>svādhīnatvāc ca dharmādēs tēna klēśō na yujyatē</l>
	<l>tadvaśēna pravr̥ttau vā vyatirēkaḥ prasajyatē</l>
      </lg>
      <lg xml:id="SAP.84" n="84">
	<l>svayaṁ ca śuddharūpatvād asattvāc cānyavastunaḥ</l>
	<l>svapnādivadavidyāyāḥ pravr̥ttis tasya kiṁ kr̥tā</l>
      </lg>
      <lg xml:id="SAP.85" n="85">
	<l>anyēnōpaplavē ’bhīṣṭē dvaitavādaḥ prasajyatē</l>
	<l>svābhāvikīm avidyāṁ tu nōcchēttuṁ kaś cid arhati</l>
      </lg>
      <lg xml:id="SAP.86" n="86">
	<l>vilakṣaṇōpapātē hi naśyēt svābhāvikī kva cit</l>
	<l>na tv ēkātmābhyupāyānāṁ hētur asti vilakṣaṇaḥ</l>
      </lg>
      <lg xml:id="SAP.87" n="87">
	<l>pumānakartā yēṣāṁ tu tēṣām api guṇaiḥ kriyā</l>
	<l>katham ādau bhavēt, tatra karma tāvan na vidyatē</l>
      </lg>
      <lg xml:id="SAP.88" n="88">
	<l>mithyājñānaṁ na trāsti rāgadvēṣādayō ’pi vā</l>
	<l>manōvr̥ttir hi sarvēṣāṁ na cōtpannaṁ tadā manaḥ</l>
      </lg>
      <lg xml:id="SAP.89" n="89">
	<l>karmaṇāṁ śaktyavasthānāṁ yair uktā bandhahētutā</l>
	<l>sā na yuktā na kāryaṁ hi śaktisthāt kāraṇād bhavēt</l>
      </lg>
      <lg xml:id="SAP.90" n="90">
	<l>dadhiśaktir na hi kṣīrē dādhikārambham arhati</l>
	<l>dadhyārambhasya sā hētus tatō ’nyā dādhikasya tu</l>
      </lg>
      <lg xml:id="SAP.91" n="91">
	<l>kāraṇāc chaktyavasthāc ca yadi kāryaṁ prajāyatē</l>
	<l>bandhaḥ punaḥ prasajyēta phalē dattē ’pi karmaṇā</l>
      </lg>
      <lg xml:id="SAP.92" n="92">
	<l>śaktyavasthatvam ēvēṣṭaṁ vināśē ’pi hi karmaṇām</l>
	<l>prāk cāpi śaktisadbhāvād anuṣṭhānaṁ vr̥thā bhavēt</l>
      </lg>
      <lg xml:id="SAP.93" n="93">
	<l>śaktyavasthaṁ ca rāgādi kiṁ nēṣṭaṁ bandhakāraṇam</l>
	<l>karmādattaphalatvāc cēt, nāvyaktim api tad vrajēt</l>
      </lg>
      <lg xml:id="SAP.94" n="94">
	<l>tacchaktyaprayōgitvān na jñānaṁ mōkṣakāraṇam</l>
	<l>karmaśaktyā na hi jñānaṁ virōdham upagacchati</l>
      </lg>
      <lg xml:id="SAP.95" n="95">
	<l>yady apy ajñānajanyatvaṁ karmaṇām avagamyatē</l>
	<l>rāgādivat tathāpy ēṣāṁ na jñānēna nirākriyā</l>
      </lg>
      <lg xml:id="SAP.96" n="96">
	<l>karmakṣayō hi vijñānād ity ētac cāpramāṇavat</l>
	<l>phalasyālpasya vā dānaṁ rājaputrāparādhavat</l>
      </lg>
      <lg xml:id="SAP.97" n="97">
	<l>adyatvē ’pi hi śaktisthaṁ yadi syāt karmakāraṇam</l>
	<l>tataḥ pradhānakālē ’pi yujyatē kāraṇābhidhā</l>
      </lg>
      <lg xml:id="SAP.98" n="98">
	<l>manōvr̥ttir idānīṁ tu hētur nāsti ca sā tadā</l>
	<l>manasāṁ saṅkarāc cāpi tadā syāt karmasaṅkaraḥ</l>
      </lg>
      <lg xml:id="SAP.99" n="99">
	<l>gasmān naiṣō ’dhikārākhyō bandhahētuḥ prakalpatē</l>
	<l>yōgyatvē ’py adhikārākhyē viprayōgō na yujyatē</l>
      </lg>
      <lg xml:id="SAP.100" n="100">
	<l>caitanyaṁ yōgyatā puṁsaḥ prakr̥tēs tadanātmatā</l>
	<l>bhōktr̥bhōgyatvayōs tē ca na tābhyām apagacchataḥ</l>
      </lg> 
      <lg xml:id="SAP.101" n="101">
	<l>utpattau karmaṇāṁ cēṣṭam ajñānaṁ kāraṇaṁ yadi</l>
	<l>tannāśāt syād anutpattis tēṣāṁ na phalōavarjanam</l>
      </lg>
      <lg xml:id="SAP.102" n="102">
	<l>jñānaṁ mōkṣanimittaṁ ca gamyatē nēndriyādinā</l>
	<l>na ca sāṅkhyādivijñānān mōkṣō vēdēna cōdyatē</l>
      </lg>
      <lg xml:id="SAP.103" n="103">
	<l>ātmā jñātavya ity ētanmōkṣārthaṁ na ca cōditam</l>
	<l>karmapravr̥ttihētutvam ātmajñānasya lakṣyatē</l>
      </lg>
      <lg xml:id="SAP.104" n="104">
	<l>vijñātē cāsya pārārthyē yāpi nāma phalaśrutiḥ</l>
	<l>sārthavādō bhavēd ēva na svargādēḥ phalāntaram</l>
      </lg>
      <lg xml:id="SAP.105" n="105">
	<l>sukhōpabhōgarūpaś ca yadi mōkṣaḥ prakalpyatē</l>
	<l>svarga ēva bhavēd ēṣa paryāyēṇa, kṣayō ca saḥ</l>
      </lg>
      <lg xml:id="SAP.106" n="106">
	<l>na hi kāraṇavat kiñ cid akṣayitvēna gamyatē</l>
	<l>tasmāt karmakṣayād ēva hētvabhāvē na mucyatē</l>
      </lg>
      <lg xml:id="SAP.107" n="107">
	<l>na hy abhāvātmakaṁ muktvā mōkṣanityatvakāraṇam</l>
	<l>na ca kriyāyāḥ kasyāś cid abhāvaḥ phalam iṣyatē</l>
      </lg>
      <lg xml:id="SAP.108" n="108">
	<l>tatra jñātātmatattvānāṁ bhōgāt pūrvakriyākṣayē</l>
	<l>uttarapracayāsattvād dēhō nōtpadyatē punaḥ</l>
      </lg>
      <lg xml:id="SAP.109" n="109">
	<l>karmajanyōpabhōgārthaṁ śarīraṁ na pravartatē</l>
	<l>tadabhāvē na kaś cid dhi hētus tatrāvatiṣṭhatē</l>
      </lg>
      <lg xml:id="SAP.110" n="110">
	<l>mōkṣārthī na pravartēta tatra kāmyaniṣiddhyōḥ</l>
	<l>nityanaimittikē kuryāt pratyavāyajihāsayā</l>
      </lg>
      <lg xml:id="SAP.111" n="111">
	<l>prārthyamānaṁ phalaṁ jñātaṁ na cānicchōr bhaviṣyati</l>
	<l>ātmajñē caitad astīti tajjñānam upayujyatē</l>
      </lg>
      <lg xml:id="SAP.112" n="112">
	<l>sargapralayavijñānaṁ samastajagadāśrayam</l>
	<l>svaśarīravidāṁ puṁsāṁ nādhikyēnōpayujyatē</l>
      </lg>
      <lg xml:id="SAP.113" n="113">
	<l>tasmād adyavad ēvātra sargapralayakalpanā</l>
	<l>samastakṣayajanmabhyāṁ na sidhyatyapramāṇikā</l>
      </lg>
      <lg xml:id="SAP.114" n="114">
	<l>sarvajñavanniṣēdhyā ca sraṣṭuḥ sadbhāvakalpanā</l>
	<l>na ca dharmādr̥tē tasya bhavēl lōkād viśiṣṭhatā</l>
      </lg>
      <lg xml:id="SAP.115" n="115">
	<l>na cānanuṣṭhitō dharmō nānuṣṭhānam r̥tē matēḥ</l>
	<l>na ca vēdādr̥tē sā syād vēdō na ca padādibhiḥ</l>
      </lg>
      <lg xml:id="SAP.116" n="116">
	<l>tasmāt prāg api sarvē ’mī sraṣṭurāsan padādayaḥ</l>
	<l>syāt tatpūrvakatā cāsya caitanyād asmadādivat</l>
      </lg>
      <lg xml:id="SAP.117" n="117">
	<l>ēvaṁ yē yuktibhiḥ prāhus tēṣāṁ durlabham uttaram</l>
	<l>anēṣyō vyavahārō ’yam anādir vēdavādibhiḥ</l>
      </lg>
      <lg xml:id="SAP.118" n="118">
	<l>pratyakṣādāv upakṣīṇē yō ’numānēna ḍitthavat</l>
	<l>sambandhitvān niyōktāraṁ gavādāv api kalpayēt</l>
      </lg>
      <lg xml:id="SAP.119" n="119">
	<l>gavādiśabdasambandhaṁ sarvō ’nyasmāt prapadyatē</l>
	<l>madvat tadvyavahāritvāt tasyaitat pratisādhanam</l>
      </lg>
      <lg xml:id="SAP.120" n="120">
	<l>dēvadattādiśabdē ’pi prasaktaivam anāditā</l>
	<l>sambandhasya, balīyastvād dr̥ṣṭabādhān nivartatē</l>
      </lg>
      <lg xml:id="SAP.121" n="121">
	<l>tatrāpi śaktinityatvam, niyōgasya tv anityatā</l>
	<l>tadgatāc cāpy anityatvāc chaktau bhrāntiḥ pravartatē</l>
      </lg>
      <lg xml:id="SAP.122" n="122">
	<l>gavādiṣu tu na bhrāntir niyōgānāditā yataḥ</l>
	<l>yō yō gr̥hītaḥ sarvasmāt pūrvaṁ sambandhadarśanāt</l>
      </lg>
      <lg xml:id="SAP.123" n="123">
	<l>siddhaḥ sambandha ity ēvaṁ sambandhādir na vidyatē</l>
	<l>yadā cāptapraṇītatvāc chabdō ’rthaṁ pratipādayēt</l>
      </lg>
      <lg xml:id="SAP.124" n="124">
	<l>na svaśaktyā tadāptatvaṁ mitau na smaryatē katham</l>
	<l>yathā bauddhādayō yāvad buddhādyuktaṁ na jānatē</l>
      </lg>
      <lg xml:id="SAP.125" n="125">
	<l>na tāvat pratipadyantē bōdhē vākyēna saty api</l>
	<l>samayē kathyamānē ’nyair asmarantō ’pi pāṇinim</l>
      </lg>
      <lg xml:id="SAP.126" n="126">
	<l>ādaicaḥ pratipadyantē vr̥ddhiṁ kartuṁ smr̥tir vr̥thā</l>
	<l>sūtrasthaḥ pāṇinis tatra svasaṁjñāṁ pratipādayēt</l>
      </lg>
      <lg xml:id="SAP.127" n="127">
	<l>gauḥ sāsnādimatīty ēvaṁ vākyaṁ tv atra na vidyatē</l>
	<l>asambandhāc ca sarvēṣām ēvaṁ kartum asambhavaḥ</l>
      </lg>
      <lg xml:id="SAP.128" n="128">
	<l>tasmān na pratipattiḥ syāt kathañ cit kartr̥varjitā</l>
	<l>dr̥ṣārthavyavahāratvād vr̥ddhyādau sambhavēd api</l>
      </lg>
      <lg xml:id="SAP.129" n="129">
	<l>dharmāya niyamō ’trāpi na vinā pāṇinēr bhavēt</l>
	<l>ākārānugamō yō hi vr̥ddhyā syād āśvalāyanē</l>
      </lg> 
      <lg xml:id="SAP.130" n="130">
	<l>nāsāv apāṇinīyatvē sādhur ity avagamyatē</l>
	<l>dr̥ṣṭē bhavatu mā vā bhūt kartr̥sampratipannatā</l>
      </lg>
      <lg xml:id="SAP.131" n="131">
	<l>vaididō vyavahāras tu na kartr̥smaraṇād r̥tē</l>
	<l>burgēṣu gavi gōśabdaprayōgō gamyatē katham</l>
      </lg>
      <lg xml:id="SAP.132" n="132">
	<l>gatvā cēt kēna cid dr̥ṣṭaḥ sambanddhā kiṁ na gacchati</l>
	<l>īśvaratvād agatiś cāsya na kva cit pratibadhyatē</l>
      </lg>
      <lg xml:id="SAP.133" n="133">
	<l>bahūnāṁ kāryataś cāpi saṅgānaṁ kēna vāryatē</l>
	<l>ēkatra kathitaṁ cāpi lōkēnānyatra nīyatē</l>
      </lg>
      <lg xml:id="SAP.134" n="134">
	<l>vr̥ddhyādiva, atō vyākhyā dvitīyaivātra śōbhanā</l>
	<l>kāṁś cit prasiddhasambandhān abhyupētya vadēd yadi</l>
      </lg>
      <lg xml:id="SAP.135" n="135">
	<l>sambandhakaraṇam, tatra kē siddhā iti durvadam</l>
	<l>na tāvad anya ēvāsan śabdā iti hi yuktimat</l>
      </lg>
      <lg xml:id="SAP.136" n="136">
	<l>viśēṣō ’dyatanānāṁ ca gavādīnāṁ na dr̥śyatē</l>
	<l>śabdārthānāditāṁ muktvā sambandhānādikāraṇam</l>
      </lg>
      <lg xml:id="SAP.137" n="137">
	<l>na syād anyad, atō vēdē sambandhādir na vidyatē</l>
	<l>upāyarahitatvēna sambandhakaraṇānumā</l>
      </lg>
      <lg xml:id="SAP.138" n="138">
	<l>anākhyānānumānaṁ tu dr̥ṣṭēnaiva viruddhyatē</l>
	<l>buddhānāṁ dr̥śyamānā ca pratipattiḥ punaḥ punaḥ</l>
      </lg>
      <lg xml:id="SAP.139" n="139">
	<l>upāya iti taddhānirasiddhāvagatiṁ prati</l>
	<l>hastasaṁjñādyupāyō hi siddhō nādyakriyāsu naḥ</l>
      </lg>
      <lg xml:id="SAP.140" n="140">
	<l>na hy asau jñātasāmarthyō vinānyair vyavahartr̥bhiḥ</l>
	<l>śabdavr̥ddhābhidhēyāṁś ca pratyakṣēṇātra paśyati</l>
      </lg>
      <lg xml:id="SAP.141" n="141">
	<l>śrōtuś ca pratipannatvam anumānēna cēṣṭayā</l>
	<l>anyathā’’nupapattyā ca buddhyēc chaktiṁ dvayāśritām</l>
	<l>arthāpattyāvabuddhyantē sambandhaṁ tripramāṇakam</l>
      </lg>
    </div>

    <div n="CAP">
      <head>autpattikasūtra citrākṣēpaparihāra (CAP)</head>
      <lg xml:id="CAP.1" n="1">
	<l>citrādiniṣphalatvē ’pi yaduktaṁ sādhanadvayam</l>
	<l>tatra hētōr asiddhatvam ānantaryaṁ hy acōditam</l>
      </lg>
      <lg xml:id="CAP.2" n="2">
	<l>ānantaryaśrutiś cātra sāmārthyād api nēṣyatē</l>
	<l>nāviśēṣā phalōtpattiḥ karmaṇā nōpapadyatē</l>
      </lg>
      <lg xml:id="CAP.3" n="3">
	<l>karmaṇāṁ cāpi vaicitryād dēśakālādyapēkṣaṇāt</l>
	<l>kasya cic cārddhabhuktatvāt karmānyat pratibadhyatē</l>
      </lg>
      <lg xml:id="CAP.4" n="4">
	<l>tēnānantaryaniṣpattiḥ phalasyēhāpramāṇikā</l>
	<l>pratyakṣādivisaṁvādō na śabdē dōṣamāsajēt</l>
      </lg>
      <lg xml:id="CAP.5" n="5">
	<l>ānantaryavisaṁvādō nāviśēṣapravartinīm</l>
	<l>cōdanāṁ bādhituṁ śaktaḥ sphuṭād viṣayabhēdataḥ</l>
      </lg>
      <lg xml:id="CAP.6" n="6">
	<l>yā tu mardanasādharmyād ānantaryā’’numā kr̥tā</l>
	<l>bādhyatē ’nupalabdhyāsau samānaviṣayā yataḥ</l>
      </lg>
      <lg xml:id="CAP.7" n="7">
	<l>dr̥ṣṭārthasyāpi sēvādēr āyātam api satphalam</l>
	<l>utpadyatē cirēṇaiva pratibandhēna kēna cit</l>
      </lg>
      <lg xml:id="CAP.8" n="8">
	<l>uptamātrē na hi vrīhau phalam utpadyatē kva cit</l>
	<l>athāṅkurō ’pi tatra syāt, svargō ’py astīti gamyatām</l>
      </lg>
      <lg xml:id="CAP.9" n="9">
	<l>sthūlībhūtaś cirēṇaiṣa bhōgyatvaṁ pratipadyatē</l>
	<l>sarvasyōtpadyamānasya kramaḥ svābhāvikaḥ sthitaḥ</l>
      </lg>
      <lg xml:id="CAP.10" n="10">
	<l>anantaraphalatvaṁ tu citrādēr yadi sādhyatē</l>
	<l>tataḥ syāt siddhasādhyatvam anyadā na phalaṁ bhavēt</l>
      </lg>
      <lg xml:id="CAP.11" n="11">
	<l>vyabhicārāc ca sēvādēḥ paśvādēḥ sādhanāntaram</l>
	<l>kim apy adr̥ṣṭam asty ēva tatrānyanniṣpramāṇakam</l>
      </lg>
      <lg xml:id="CAP.12" n="12">
	<l>īśvarēcchādhikārādiśabdaliṅgādivarjanāt</l>
	<l>kr̥taṁ kadā cic citrādiśabdēna tv avagamyatē</l>
      </lg>
      <lg xml:id="CAP.13" n="13">
	<l>nirnimittā na cōtpattiḥ, na hi sarvāpramāṇatā</l>
	<l>bōdhayan na ca śabdō ’tra prāmāṇyād ativarttatē</l>
      </lg>
      <lg xml:id="CAP.14" n="14">
	<l>yēṣāṁ tv iha phalāny ēva citrādīnīti kalpanā</l>
	<l>nirnimittaṁ phalaṁ tēṣāṁ syād ihākr̥takarmaṇām</l>
      </lg>
      <lg xml:id="CAP.15" n="15">
	<l>citrādīnāṁ phalaṁ tāvat kṣīṇaṁ tatraiva janmani</l>
	<l>na ca svargaphalasyēha kaś cid aṁśō ’nuvartatē</l>
      </lg> 
      <lg xml:id="CAP.16" n="16">
	<l>naiva hy anyaphalaṁ karma sādhayēn naḥ phalāntaram</l>
	<l>gautamīyē ’pi tacchēṣas tasmāc citrādyapēkṣayā</l>
      </lg>
      <lg xml:id="CAP.17" n="17">
	<l>svābhāvikatvē siddhē ca karmānantarabhāvy api</l>
	<l>phalaṁ kriyānimittatvaṁ na kathañ cit prapadyatē</l>
      </lg>
      <lg xml:id="CAP.18" n="18">
	<l>tatra mlēcchādivat sarvē karmākr̥tvāpi vaidikam</l>
	<l>palaṁ labhanta ity ēvaṁ naṣṭā vēdapramāṇatā</l>
      </lg>
      <lg xml:id="CAP.19" n="19">
	<l>anantaraṁ niyōgēna paśvādi ca bhavēd yadi</l>
	<l>pratyakṣaphalataiva syāt trivr̥tpānavirēkavat</l>
      </lg>
      <lg xml:id="CAP.20" n="20">
	<l>janmāntarānubhūtaṁ ca na smaryata itīdr̥śam</l>
	<l>na bhāṣyaṁ na ca sūtraṁ syād aprāptē śāstram arthavat</l>
      </lg>
      <lg xml:id="CAP.21" n="21">
	<l>tasmāt kālāviśēṣēṇa cōdanārthō yathā sthitaḥ</l>
	<l>sa tathaivānugantavyō nādhikō niṣpramāṇakaḥ</l>
      </lg>
      <lg xml:id="CAP.22" n="22">
	<l>sarvēṣāṁ karmavaiguṇyāt phalābhāvaṁ vadanti yē</l>
	<l>ānantaryam upētyaiva tē svābhāvikavādinaḥ</l>
      </lg>
      <lg xml:id="CAP.23" n="23">
	<l>svargasyāmuṣmikatvaṁ tu ṣaṣṭhādyē sthāpayiṣyatē</l>
	<l>paśvādēr niyamābhāvō yōgasiddhir itīha tu</l>
      </lg>
      <lg xml:id="CAP.24" n="24">
	<l>yadā kadā cid bhavad ētad iṣyatē phalaṁ hi paśvādi na sāmparāyikam</l>
	<l>tathā sthitasyaiva hi tasya sādhanaṁ vidhīyatē yō ’pi bhr̥śaṁ tvarānvitaḥ</l>
      </lg>
      <lg xml:id="CAP.25" n="25">
	<l>sādhāraṇaṁ yat tu palaṁ bahūnāṁ svabhāvatas tādr̥śaṁ ēva cēṣṭam</l>
	<l>sarvasya vā’’san na tayaiva kāmyaṁ vr̥ṣṭyādi tac caihikam ēva yuktam</l>
      </lg>
      <lg xml:id="CAP.26" n="26">
	<l>kamipadam aviśiṣṭaṁ yady api śrūyatē vā bhavati phalaviśēṣī nānyathā kāmyatē hi</l>
	<l>phalati yadi ni sarva tat kadā cit tadaiva dhruvam aparam abhuktaṁ karma śāstrīyamās tē</l>
      </lg>
    </div>

    <div n="ATV">
      <head>autpattikasūtra ātmavāda (ATV)</head>
      <lg xml:id="ATV.1" n="1">
	<l>sākṣād yady api sambandhō nātmanō yajñasādhanaiḥ</l>
	<l>tathāpi lakṣaṇāvr̥ttyā śarīradvārakō bhavēt</l>
      </lg>
      <lg xml:id="ATV.2" n="2">
	<l>pratyakṣatvaṁ ca dēhasthaṁ bhāktam ātmani kalpitam</l>
	<l>ātmanaḥ svargayānaṁ vā śarīrasyōpacaryyatē</l>
      </lg>
      <lg xml:id="ATV.3" n="3">
	<l>nairātmyēnātra cākṣiptāḥ sarvā ēva hi cōdanāḥ</l>
	<l>sādhyasādhanasambandhas taduktō na hi siddhyati</l>
      </lg>
      <lg xml:id="ATV.4" n="4">
	<l>tā hi kartuḥ phalēnāhuḥ sambandhaṁ kvāpi janmani</l>
	<l>na ca vijñānamātratvē bhōktr̥kartr̥tvasambhavaḥ</l>
      </lg>
      <lg xml:id="ATV.5" n="5">
	<l>śarīravinipātāc ca paraṁ nānyad yadēṣyatē</l>
	<l>adattaphalaiṣṭyādau tadā tadvacanaṁ mr̥ṣā</l>
      </lg>
      <lg xml:id="ATV.6" n="6">
	<l>tasmād vēdapramāṇārtham ātmātra pratipādyatē</l>
	<l>yady api prakr̥taṁ vākyaṁ vyākhyāyētārthavādataḥ</l>
      </lg>
      <lg xml:id="ATV.7" n="7">
	<l>śarīrēndriyabuddhibhyō vyatiriktatvm ātmanaḥ</l>
	<l>nityatvaṁ cēṣyatē, śēṣaṁ śarīrādi vinaśyatē</l>
      </lg>
      <lg xml:id="ATV.8" n="8">
	<l>nityaḥ kartr̥tvabhōktr̥tvē pratipannō ’pi san yadā</l>
	<l>na karmaphalasambandhaṁ bhōgakālē ’vabudhyatē</l>
      </lg>
      <lg xml:id="ATV.9" n="9">
	<l>mayā yat tu kr̥taṁ karma tasyēdaṁ bhujyatē phalam</l>
	<l>śubhāśubhaṁ mayaivēti tadā kō ’sya rasō bhavēt</l>
      </lg>
      <lg xml:id="ATV.10" n="10">
	<l>aprāmr̥śyamānē hi svakarmapratyayē phalē</l>
	<l>na viśēṣō bhavēt kaś cit svaparātmōpabhōgayōḥ</l>
      </lg>
      <lg xml:id="ATV.11" n="11">
	<l>kurvann apy aśubhaṁ karma tēnaivaṁ cintayēn naraḥ</l>
	<l>na smariṣyāmi bhōgē ’ham iti naitad vivarjayēt</l>
      </lg>
      <lg xml:id="ATV.12" n="12">
	<l>tatra nityatvapakṣē ’pi kr̥tanāśākr̥tāgamau</l>
	<l>phalatas tulyarūpau cēd vr̥thā tatpratipādanam</l>
      </lg>
      <lg xml:id="ATV.13" n="13">
	<l>naiṣa dōṣaḥ, na bhōgē hi smr̥tir na upayujyatē</l>
	<l>na pravr̥tir nivr̥ttir vā bhōgakālē smr̥tēr bhavēt</l>
      </lg>
      <lg xml:id="ATV.14" n="14">
	<l>tadaṅgaṁ yaḥ parāmarśas tadastitvaṁ ca mr̥gyatē</l>
	<l>prāk pravr̥ttēs tu sō ’sty ēva viduṣāṁ śāstrataḥ sphuṭaḥ</l>
      </lg>
      <lg xml:id="ATV.15" n="15">
	<l>paścād api ca śāstrajñā vimr̥śanty ēva kē cana</l>
	<l>tēṣām ēvādhikāraś ca mā bhūd aviduṣāṁ tu saḥ</l>
      </lg>
      <lg xml:id="ATV.16" n="16">
	<l>parāmarśaś ca sarvatra nāsti sarvapramāṇakaḥ</l>
	<l>na cānyēnāparāmr̥ṣṭē syād anyasyāpramāṇatā</l>
      </lg>
      <lg xml:id="ATV.17" n="17">
	<l>nāvabudhyēta yas tv ēvaṁ mamāsmāt karmaṇaḥ phalam </l>
	<l>bhaviṣyatīty avidvattvād daivād ēvātra na kriyā</l>
      </lg>
      <lg xml:id="ATV.18" n="18">
	<l>aparāmr̥śyamānē ’pi svāpakālē sukhāśrayē</l>
	<l>sambhōgē mr̥duśayyādau prākpravr̥ttiś ca dr̥śyatē</l>
      </lg>
      <lg xml:id="ATV.19" n="19">
	<l>bhōgakālē ’nusandadhyāt phalaṁ yadi tu kaś cana</l>
	<l>rathādikarmavad yāgē śāstraṁ syād aprakalpakam</l>
      </lg>
      <lg xml:id="ATV.20" n="20">
	<l>tava nityavibhutvābhyām ātmānō niṣkriyā yadi</l>
	<l>sukhaduḥkhāvikāryāś ca kīdr̥śō kartr̥bhōktr̥tā</l>
      </lg>
      <lg xml:id="ATV.21" n="21">
	<l>atha kartr̥tvavēlāyāṁ duḥkhādēś cāpi janmani</l>
	<l>prāgrūpād anyathātvaṁ syān nityatāsya virudhyatē</l>
      </lg>
      <lg xml:id="ATV.22" n="22">
	<l>nānityaśabdavācyatvam ātmanō vinivāryatē</l>
	<l>vikriyāmātravācitvē na hy ucchēdō ’sya tāvatā</l>
      </lg>
      <lg xml:id="ATV.23" n="23">
	<l>syātām atyantanāśē ’sya kr̥tanāśākr̥tāgamau</l>
	<l>na tv avasthāntaraprāptau lōkē bālayuvādivat</l>
      </lg>
      <lg xml:id="ATV.24" n="24">
	<l>avasthāntarabhāvyētat phalaṁ mama śubhāśubham</l>
	<l>iti jñātvānutiṣṭhaṁś ca vijahac cēṣṭatē janaḥ</l>
      </lg>
      <lg xml:id="ATV.25" n="25">
	<l>anavasthāntaraprāptir dr̥śyatē na ca kasya cit</l>
	<l>anucchēdāt tu nānyatvaṁ bhōktur lōkō ’vagacchati</l>
      </lg>
      <lg xml:id="ATV.26" n="26">
	<l>sukhaduḥkhādyavasthāś ca gacchann api narō mama</l>
	<l>caitanyadravyasattādirūpaṁ naiva vimuñcati</l>
      </lg>
      <lg xml:id="ATV.27" n="27">
	<l>duḥkhinaḥ sukhyavasthāyāṁ naśyēyuḥ sarva ēva tē</l>
	<l>duḥkhitvaṁ cānuvartēta vināśē vikriyātmakē</l>
      </lg>
      <lg xml:id="ATV.28" n="28">
	<l>tasmād ubhayahānēna vyāvr̥ttyanugamātmakaḥ</l>
	<l>puruṣō ’bhyupagantavyaḥ kuṇḍalādiṣu svarṇatvat</l>
      </lg>
      <lg xml:id="ATV.29" n="29">
	<l>na ca kartr̥tvabhōktr̥tvē puṁsō ’vasthāsam āśritē</l>
	<l>tēnāvasthāvatas tattvāt karttaivāpnōti tatphalam</l>
      </lg>
      <lg xml:id="ATV.30" n="30">
	<l>na cāvasthāntarōtpādē pūrvātyantaṁ vinaśyati</l>
	<l>uttarānuguṇatvāt tu sāmānyātmani līyatē</l>
      </lg>
      <lg xml:id="ATV.31" n="31">
	<l>svarūpēṇa hy avasthānām anyōnyasya virōdhitā</l>
	<l>aviruddhas tu sarvāsu sāmānyātmā pravartatē</l>
      </lg>
      <lg xml:id="ATV.32" n="32">
	<l>nairātmyavādapakṣē tu pūrvam ēvāvabudhyatē</l>
	<l>madvināśāt phalaṁ nasyānmattō ’nyasyātha vā bhavēt</l>
      </lg>
      <lg xml:id="ATV.33" n="33">
	<l>iti naiva pravr̥ttiḥ syān na ca vēdapramāṇatā</l>
	<l>janmānarē ’bhyupētē ’pi jñānamātrātmavādinām</l>
      </lg>
      <lg xml:id="ATV.34" n="34">
	<l>jñānānāṁ kṣaṇikatvād dhi kartr̥bhōktranyatā bhavēt</l>
	<l>niṣkriyatvāvibhutvābhyāṁ na ca dēhāntarāśritiḥ</l>
      </lg>
      <lg xml:id="ATV.35" n="35">
	<l>kartā ya ēva santānō nanu bhōktā sa ēva naḥ</l>
	<l>vijñānakṣaṇabhēdas tu tvadavasthāntaraiḥ samaḥ</l>
      </lg>
      <lg xml:id="ATV.36" n="36">
	<l>kartr̥tvam ēva duḥsādhaṁ dīrghakālēṣu karmasu</l>
	<l>satsu jñānasahastrēṣu kulakalpōpamaṁ hi tat</l>
      </lg>
      <lg xml:id="ATV.37" n="37">
	<l>vyatiriktō hi santānō yadi nābhyupagamyatē</l>
	<l>santāninām anityatvāt kartā kaś cin na labhyatē</l>
      </lg>
      <lg xml:id="ATV.38" n="38">
	<l>bhōktur atyantabhēdāc ca prasajyētākr̥tāgamaḥ</l>
	<l>kr̥tanāśaṁ tu na brūmaḥ kr̥taṁ naiva hi kēna cit</l>
      </lg>
      <lg xml:id="ATV.39" n="39">
	<l>santānānanyatāyāṁ tu vācōyuktyantarēṇa tē</l>
	<l>tatra cōktam, na cāvastu santānaḥ kartr̥tāṁ vrajēt</l>
      </lg>
      <lg xml:id="ATV.40" n="40">
	<l>santānakṣaṇikatvē ca tad ēva, akṣaṇikas tv atha</l>
	<l>siddhāntahāniḥ, ēvaṁ ca sō ’pi dravyāntaraṁ bhavēt</l>
      </lg>
      <lg xml:id="ATV.41" n="41">
	<l>ēkā cāvyatiriktā ca santānibhyō ’tha santatiḥ</l>
	<l>bhēdābhēdau prasaṅktavyau grāhyagrāhakayōr yathā</l>
      </lg>
      <lg xml:id="ATV.42" n="42">
	<l>tasmād atyantabhēdō vā kathañ cid vāpi bhinnatā</l>
	<l>santānasyēty ayaṁ cātmā syād vaiśēṣikasāṁkhyayōḥ</l>
      </lg>
      <lg xml:id="ATV.43" n="43">
	<l>santānō ’yaṁ sa ēvēti na tv abhēdād vinā bhavēt</l>
	<l>vāyudōpādisantānē vāyutvādir na bhidyatē</l>
      </lg>
      <lg xml:id="ATV.44" n="44">
	<l>jñānatvēnāpy abhinnatvaṁ śūnyavādē nirākr̥tam</l>
	<l>tathaiva karmabhir vēṣṭā phalārthaṁ cittavāsanā</l>
      </lg>
      <lg xml:id="ATV.45" n="45">
	<l>na cātra vāsanākālaṁ kiñ cic cittam avasthitam</l>
	<l>avastutvāc ca santānaḥ karmabhinaiva vāsyatē</l>
      </lg>
      <lg xml:id="ATV.46" n="46">
	<l>tatpāramparyajātē ’pi bhuñjānē karmaṇaḥ phalam </l>
	<l>tādātmyēna vinā spaṣṭau kr̥tanāśākr̥tāgamau</l>
      </lg>
      <lg xml:id="ATV.47" n="47">
	<l>santānāntarajēbhyaś ca yō hētuphalabhāvataḥ</l>
	<l>viśēṣaḥ sō ’pi dussādhaḥ, parihārō na cānayōḥ</l>
      </lg>
      <lg xml:id="ATV.48" n="48">
	<l>tasminn asaty api brūyāḥ parihāraṁ tvam anyathā</l>
	<l>samānapr̥thivīvāsajñānatvādyaviśēṣataḥ</l>
      </lg>
      <lg xml:id="ATV.49" n="49">
	<l>samāna iti nāpy ētadēkatvānugamād vinā</l>
	<l>tēna yaccittajaṁ tasya santāna iti vō mr̥ṣā</l>
      </lg>
      <lg xml:id="ATV.50" n="50">
	<l>na hi yacchabdatacchabdau vartētē bhinnavastuni</l>
	<l>tēnaikātmakataiṣṭavyā tatsantānātmavādibhiḥ</l>
      </lg>
      <lg xml:id="ATV.51" n="51">
	<l>nanv anyatvaṁ vidantō ’pi putrādiphalasiddhayē</l>
	<l>pravartantē yathā tadvajjñānasantāninō ’pi nah</l>
      </lg>
      <lg xml:id="ATV.52" n="52">
	<l>anyatvē ca samānē ’pi yathā vaṁśāntarōdbhavāḥ</l>
	<l>na labhantē phalaṁ tadvat santānāntarajāḥ kṣaṇāḥ</l>
      </lg>
      <lg xml:id="ATV.53" n="53">
	<l>na tāvad buddhir atraivam, api cātmaphalēcchayā</l>
	<l>putrādibharaṇē vr̥ttiḥ syāt tad apy atra nāsti tē</l>
      </lg>
      <lg xml:id="ATV.54" n="54">
	<l>phalāntaram anuddiśya na ca putrādi bibhrati</l>
	<l>vinaṣṭasya tu nātmīyasantānabharaṇāt phalam</l>
      </lg>
      <lg xml:id="ATV.55" n="55">
	<l>yas tv anēnaiva mārgēṇa phalāntaram apīcchati</l>
	<l>svasantānyantarair bhōgyaṁ tatsantānāny upakārakam</l>
      </lg>
      <lg xml:id="ATV.56" n="56">
	<l>anavasthēdr̥śī tasya svōpabhōgād r̥tē bhavēt</l>
	<l>naiva hy anyō ’pi santānī kaś cit tasyātmavanmataḥ</l>
      </lg>
      <lg xml:id="ATV.57" n="57">
	<l>yāvad yāvac ca dūrasthē santānini phalaṁ bhavēt</l>
	<l>tāvat tāvac ca tannaśyēt sutarāṁ viprakarṣataḥ</l>
      </lg>
      <lg xml:id="ATV.58" n="58">
	<l>bharaṇaṁ yadapatyānāṁ tiryagādiṣu dr̥śyatē</l>
	<l>ajñānaṁ śaraṇaṁ tatra prājñānāṁ tu na yujyatē</l>
      </lg>
      <lg xml:id="ATV.59" n="59">
	<l>dēhāntarē ca buddhīnāṁ sañcārō nōpapadyatē</l>
	<l>pūrvadēhād bahir bhāvō na ca tāsāṁ pratīyatē</l>
      </lg>
      <lg xml:id="ATV.60" n="60">
	<l>vāyunā prēryamāṇaṁ hi jvālādyanyatra sañcarēt</l>
	<l>buddhēḥ kāraṇadēśāt tu prēraṇaṁ nāsti kēna cit</l>
      </lg>
      <lg xml:id="ATV.61" n="61">
	<l>amūrtatvāt svayaṁ nāsāvutplutyā’’nyatra gacchati</l>
	<l>jīvaddēhē ’pi tēnāsyā gamanaṁ nōpapadyatē</l>
      </lg>
      <lg xml:id="ATV.62" n="62">
	<l>antarābhavadēhas tu niṣiddhō vindhyavāsinā</l>
	<l>tadastitvē pramāṇaṁ hi na kiñ cid avagamyatē</l>
      </lg>
      <lg xml:id="ATV.63" n="63">
	<l>sahasā jāyatē tac ca sahasaiva vinaśyati</l>
	<l>sūkṣmarūpādiyuktaṁ cēty utprēkṣāmātram ēva tat</l>
      </lg>
      <lg xml:id="ATV.64" n="64">
	<l>saty api jñānasañcāras tatra syān niṣpramāṇakaḥ</l>
	<l>tēna cānyaśarīrēṣu punarnikṣēpakalpanā</l>
      </lg>
      <lg xml:id="ATV.65" n="65">
	<l>kalalādiṣu vijñānam astīty ētac ca sāhasam</l>
	<l>asañjātēndriyatvād dhi na tatrārthō ’vagamyatē</l>
      </lg>
      <lg xml:id="ATV.66" n="66">
	<l>na cārthāvagatēr anyad rūpaṁ jñānasya yujyatē</l>
	<l>mūrcchādāv api tēnāsya sadbhāvō nōpapadyatē</l>
      </lg>
      <lg xml:id="ATV.67" n="67">
	<l>na cāpi śaktirūpēṇa tadā dhīr avatiṣṭhatē</l>
	<l>nirāśrayatvāc chaktīnāṁ sthitir na hy avakalpatē</l>
      </lg>
      <lg xml:id="ATV.68" n="68">
	<l>yadi bhūtēndriyādhārā jñānaśaktir bhavēt tataḥ</l>
	<l>tac caitanyaṁ prasajyēta na ca janmāntaraṁ bhavēt</l>
      </lg>
      <lg xml:id="ATV.69" n="69">
	<l>pariṇāmavivēkādyaiḥ śaktyabhivyaktyanugrahāt</l>
	<l>tēbhya ēva bhavēd buddhir na buddhyantarapūrvikā</l>
      </lg>
      <lg xml:id="ATV.70" n="70">
	<l>tathaivōttarakālē ’pi pūrvabuddhēr yad ucyatē</l>
	<l>buddhyantaraprasūtatvaṁ dr̥ṣṭāntō ’tra na vidyatē</l>
      </lg>
      <lg xml:id="ATV.71" n="71">
	<l>athādhāravinirmuktā śaktiḥ syāt kalalādiṣu</l>
	<l>paścād vijñānasiddhyartham ātmā śaktyabhidhō bhavēt</l>
      </lg>
      <lg xml:id="ATV.72" n="72">
	<l>śaktyādhāraprak.lptau vā nātmanō ’nyaḥ prakalpyatē</l>
	<l>jvālābudbudavad vr̥ttir na cādhārād dhiyām</l>
      </lg>
      <lg xml:id="ATV.73" n="73">
	<l>jñānaśaktisvabhāvō ’tō nityaḥ sarvagataḥ pumān</l>
	<l>dēhāntarakṣamaḥ kalpyaḥ sō ’gacchann ēva yōkṣyatē</l>
      </lg>
      <lg xml:id="ATV.74" n="74">
	<l>yajamānatvam apy ātmā sakriyatvāt prapadyatē</l>
	<l>na parispanda ēvaikaḥ kriyā naḥ kaṇabhōjivat</l>
      </lg>
      <lg xml:id="ATV.75" n="75">
	<l>na ca svasamavētaiva kartr̥bhiḥ kriyatē kriyā </l>
	<l>kriyā dhātvarthamātraṁ syād anyādhārē ’pi kartr̥tā</l>
      </lg>
      <lg xml:id="ATV.76" n="76">
	<l>sattājñānādirūpāṇāṁ kartā tāvat svayaṁ pumān</l>
	<l>yō ’pi bhūtaparispandas tatrādhiṣṭānatō bhavēt</l>
      </lg>
      <lg xml:id="ATV.77" n="77">
	<l>taduddēśapravr̥ttēś ca yā yā dēhēndriyaiḥ kriyā</l>
	<l>kriyatē puruṣēṇaiva sā sā sarvā kr̥tōcyatē</l>
      </lg>
      <lg xml:id="ATV.78" n="78">
	<l>naiva hy ēṣāṁ pravr̥ttiḥ syāt puruṣēṇāparigrahē</l>
	<l>asvātantryād atō naiṣāṁ parispandē ’pi kartr̥tā</l>
      </lg>
      <lg xml:id="ATV.79" n="79">
	<l>tatkarmōpārjitaiś cētaiḥ kriyamāṇēṣu karmasu</l>
	<l>kartr̥tā yajamānānām r̥tvikparaśukarmavat</l>
      </lg>
      <lg xml:id="ATV.80" n="80">
	<l>yathā parikrayāmnānād r̥tvigdvārā kriyēṣyatē</l>
	<l>gamanādividhēs tadvad bhūtadvāratvam āśritam</l>
      </lg>
      <lg xml:id="ATV.81" n="81">
	<l>krayō yathātmanō nāsti gamanādi tathaiva hi</l>
	<l>vidhīyatē ca tēnātra paradvārāsya kartr̥tā</l>
      </lg>
      <lg xml:id="ATV.82" n="82">
	<l>yathā vā dēvadattasya cchēdanē kāṣṭhasaṁśritē</l>
	<l>kartr̥tvam ēvaṁ puṁsaḥ syāc charīragamanādiṣu</l>
      </lg>
      <lg xml:id="ATV.83" n="83">
	<l>vyāpārāntaratas tatra kartr̥tvaṁ cēd ihāpi naḥ</l>
	<l>saṅkalpasattvavattvābhyāṁ pumāniṣṭaḥ prayōjakaḥ</l>
      </lg>
      <lg xml:id="ATV.84" n="84">
	<l>sādhāraṇyēna kartr̥tvaṁ sattvavattvēna karmasu</l>
	<l>saṅkalpanaiḥ punar bhēdāt pratikarmāsya kartr̥tā</l>
      </lg>
      <lg xml:id="ATV.85" n="85">
	<l>na ca sarvatra tulyatvaṁ syāt prayōjakakarmaṇām</l>
	<l>calanēna hy asiṁ yōddhā prayuṅktē cchēdanaṁ prati</l>
      </lg>
      <lg xml:id="ATV.86" n="86">
	<l>sēnāpatis tu vācaiva bhr̥tyānāṁ viniyōjakaḥ</l>
	<l>rājā sannidhimātrēṇa viniyuṅktē kadā cana</l>
      </lg>
      <lg xml:id="ATV.87" n="87">
	<l>tasmād acalatō ’pi syāc calanē kartr̥tātmanaḥ</l>
	<l>yathaivābhidyamānasya dēvadattasya bhēttr̥tā</l>
      </lg>
      <lg xml:id="ATV.88" n="88">
	<l>karmāntarair yadādānaṁ svavyāpāraḥ sa ēva vā</l>
	<l>bhūtakriyāsu puṁsaḥ syāt, tāni bhūtāntaraiḥ punaḥ</l>
      </lg>
      <lg xml:id="ATV.89" n="89">
	<l>tāni bhūtāntarēbhyaś cēty ēvamādir na vidyatē</l>
	<l>karmakṣayāt tv anātmīyaiḥ kr̥taṁ karma na limpati</l>
      </lg>
      <lg xml:id="ATV.90" n="90">
	<l>anvārambhaṇamānādāv audumbaryādivarttini</l>
	<l>svarūpāsambhavād yaṣṭuḥ śarīrēṇaiva kartr̥tā</l>
      </lg>
      <lg xml:id="ATV.91" n="91">
	<l>tasmād yathākr̥tau śāstraṁ pravr̥ttaṁ vyaktim āśrayēt</l>
	<l>tathā puṁsi pravr̥ttasya bhūtēndriyasamāśrayaḥ</l>
      </lg>
      <lg xml:id="ATV.92" n="92">
	<l>parair abhigatān pūrvam ātmahētun nirasyati</l>
	<l>nēty ētāvad avacchēdyam, vidharmāṇa imē yataḥ</l>
      </lg>
      <lg xml:id="ATV.93" n="93">
	<l>athāvasthāntaraṁ tatra tathā mr̥tyur apīṣyatām</l>
      </lg>
      <lg xml:id="ATV.94" n="94">
	<l>ētāvan iha bhēdaḥ syāc charīrē dr̥ḍha ēva yā</l>
	<l>prāṇādyapagatis tatra nimittaṁ na pratīyatē</l>
      </lg>
      <lg xml:id="ATV.95" n="95">
	<l>guṇō dravyavināśād vā vināśam upagacchati</l>
	<l>guṇāntarōpapātād vā tasmād utkr̥tya nāśyatē</l>
      </lg>
      <lg xml:id="ATV.96" n="96">
	<l>na tāvat tad dvayaṁ mr̥tyau sarvasyaivōpalabhyatē</l>
	<l>avinaṣṭaśarīrasya prāṇādiś cāpagacchati</l>
      </lg>
      <lg xml:id="ATV.97" n="97">
	<l>tasmān na dēhadharmatvaṁ prāṇādēr iti gamyatē</l>
	<l>tasmin dr̥ṣṭē ’py asadbhāvāt sragvilēpanagandhavat</l>
      </lg>
      <lg xml:id="ATV.98" n="98">
	<l>bahirvr̥ttitvam apy asti prāṇādēr iti gamyatē</l>
	<l>parēndriyaiḥ, sukhādis tu nāntaratvāt pratīyatē</l>
      </lg>
      <lg xml:id="ATV.99" n="99">
	<l>prahr̥ṣṭavadanatvādiliṅgagamyaṁ sadaiva hi</l>
	<l>antaḥsthitēr na dr̥ṣṭiś cēt, pāṭitē ’py anupagrahāt</l>
      </lg>
      <lg xml:id="ATV.100" n="100">
	<l>antaḥśarīrē rūpādi pāṭitasyōpalabhyatē</l>
	<l>na sukhādiḥ, agō ’syāsau na manōbuddhivad guṇaḥ</l>
      </lg>
      <lg xml:id="ATV.101" n="101">
	<l>guṇatvād āśritatvaṁ hi sukhādēḥ syād rasādivat</l>
	<l>ya āśritaḥ sa ātmā, iti bruvāṇasyaitaduttaram</l>
      </lg>
      <lg xml:id="ATV.102" n="102">
	<l>puṇānāṁ paratantratvāt guṇavān anumīyatē</l>
	<l>siddhē guṇatvē tat tv asmān pratyasiddhaṁ sukhādiṣu</l>
      </lg>
      <lg xml:id="ATV.103" n="103">
	<l>bhēdēna kim upanyastā tulyanyāyēcchayā smr̥tiḥ</l>
	<l>ubhayaṁ na hy adr̥ṣṭē ’rthē vāsanātaś ca siddhyati</l>
      </lg>
      <lg xml:id="ATV.104" n="104">
	<l>upalabdhimanāśritya smr̥tyaivēcchōpajāyatē</l>
	<l>upalabdhisamānō ’syāḥ kartā naikāntatō bhavēt</l>
      </lg> 
      <lg xml:id="ATV.105" n="105">
	<l>upalabdhyanusārēṇa smr̥tyātmā punar iṣyatē</l>
	<l>samānas tēna kartāsti tadarthaṁ punar ucyatē</l>
      </lg>
      <lg xml:id="ATV.106" n="106">
	<l>tatrāpi tu samānāyāṁ santatau vāsanā yataḥ</l>
	<l>tasmāt saty api bhinnatvē smaraṇaṁ vyavatiṣṭatē</l>
      </lg>
      <lg xml:id="ATV.107" n="107">
	<l>hētuṣv ēvaṁ parōktēṣu pratiṣiddhēṣu samprati</l>
	<l>ahampratyayavijñēyaḥ svayamātmōpapādyatē</l>
      </lg>
      <lg xml:id="ATV.108" n="108">
	<l>ahaṁ yāmīty ahaṁśabdaḥ śarīrārthaḥ prayujyatē</l>
	<l>gantr̥tvāt tasya, na hy ātmā gamanaṁ pratipadyatē</l>
      </lg>
      <lg xml:id="ATV.109" n="109">
	<l>smaraṇapratyabhijñānē bhavētāṁ vāsanāvaśāt</l>
	<l>anyārthaviṣayē, jñātuḥ pratyabhijñā tu durlabhā</l>
      </lg>
      <lg xml:id="ATV.110" n="110">
	<l>ahaṁ vēdmīty ahaṁ buddhir jñātāram adhigacchati</l>
	<l>tatra syād jñātr̥vijñānaṁ tadādhārō ’tha vā pumān</l>
      </lg>
      <lg xml:id="ATV.111" n="111">
	<l>kr̥taṁ bhūtēndriyāṇāṁ ca caitanyapratiṣēdhanam</l>
	<l>samastavyastasaṅghātavivēkapariṇāminām</l>
      </lg>
      <lg xml:id="ATV.112" n="112">
	<l>sāṅkhyādibhiḥ aśuddhatvāt saṅghātāt sannivēśataḥ</l>
	<l>mr̥tavac ca śarīratvād bhūtatvād bāhyabhūtavat</l>
      </lg>
      <lg xml:id="ATV.113" n="113">
	<l>cētanatvē hi sarvēṣāṁ na sambandhaḥ parasparam</l>
	<l>samatvāt, ēkacaitanyē ’nyasyāṅgatvaṁ virudhyatē</l>
      </lg>
      <lg xml:id="ATV.114" n="114">
	<l>saṅghātasannivēśau ca na staḥ pārārthyavarjitau</l>
	<l>bhōktā ca cētanaḥ kaś cid astīty atrāviruddhatā</l>
      </lg>
      <lg xml:id="ATV.115" n="115">
	<l>yadi syād jñānamātraṁ ca kṣaṇikaṁ jñātr̥ tatra vaḥ</l>
	<l>na bhavēt pratyabhijñānaṁ pūrvajñātari samprati</l>
      </lg>
      <lg xml:id="ATV.116" n="116">
	<l>jñātavān aham ēvēdaṁ purēdānīṁ ca vēdmy aham</l>
	<l>tasya jñānakṣaṇaḥ kō nu viṣayaḥ parikalpyatām</l>
      </lg>
      <lg xml:id="ATV.117" n="117">
	<l>pūrvavr̥ttē hi viṣayē jñātavān iti sambhavēt</l>
	<l>jānāmīti na satyaṁ syān nēdānīṁ vētty asau tataḥ</l>
      </lg>
      <lg xml:id="ATV.118" n="118">
	<l>yadīdānīntanō grāhyō jānāmīty upapadyatē</l>
	<l>jñātavān ity adō ’satyaṁ naivājñāsīdayaṁ yataḥ</l>
      </lg>
      <lg xml:id="ATV.119" n="119">
	<l>ubhayagrāhyatāṁ tu dvayam apy anr̥taṁ bhavēt</l>
	<l>na hy ētau jñātavantau vā jānītō vādhunā punaḥ</l>
      </lg>
      <lg xml:id="ATV.120" n="120">
	<l>santānō na ca tadgrāhyō dvairūpyasyāsambhavāt</l>
	<l>jñātavān na hy asau pūrvam avastutvān na vādhunā</l>
      </lg>
      <lg xml:id="ATV.121" n="121">
	<l>sāmānyaṁ na ca kiñ cit tē jñātr̥ pūrvāparakṣaṇē</l>
	<l>sādr̥śyāt pratyabhijñā cēn na syād asadr̥śēṣu sā</l>
      </lg>
      <lg xml:id="ATV.122" n="122">
	<l>gām ahaṁ jñātavān pūrvam aśvaṁ jānāmy ahaṁ punaḥ</l>
	<l>atha jñātr̥tvasāmānyaṁ tat syād dēhāntarēṣv api</l>
      </lg>
      <lg xml:id="ATV.123" n="123">
	<l>tatra sarvēṇa vijñātē bhavēd aham iti smr̥tiḥ</l>
	<l>ēkasantānajē cāpi sa iti syāt kṣaṇē matiḥ</l>
      </lg>
      <lg xml:id="ATV.124" n="124">
	<l>yathā dēhāntarajñānē ghaṭādau vā bahiḥ sthitē</l>
	<l>jñātari pratyabhijñāṁ ca vāsanā kartum arhati</l>
      </lg>
      <lg xml:id="ATV.125" n="125">
	<l>nātasmin sa iti jñānaṁ na hy asau bhrāntikāraṇam</l>
	<l>na cāhampratyayō bhrāntir iṣṭō bādhakavarjanāt</l>
      </lg>
      <lg xml:id="ATV.126" n="126">
	<l>jñātur anyaś ca viṣayas tasya na syāt svabhāvataḥ</l>
	<l>ahaṁ pratyayavijñēyō jñātā naḥ sarvadaiva hi</l>
      </lg>
      <lg xml:id="ATV.127" n="127">
	<l>guruḥ sthūlaḥ kr̥śō vāham iti dēhē ’pi yā matiḥ</l>
	<l>bhrāntiḥ sā bhēdarūpaṁ hi guru mē tad itīṣyatē</l>
      </lg>
      <lg xml:id="ATV.128" n="128">
	<l>idaṁ mamēdr̥śaṁ cakṣurmanō mē bhrāntam ity api</l>
	<l>indriyēṣv api bhēdēna vyavahāraś ca dr̥śyatē</l>
      </lg>
      <lg xml:id="ATV.129" n="129">
	<l>ajñātr̥tvasya siddhatvād virōdhād bhēdavaty api</l>
	<l>pratyāsattinimittas tu syād abhēdamatir bhramaḥ</l>
      </lg>
      <lg xml:id="ATV.130" n="130">
	<l>mamātmēti matibhēdavyapadēśēna yātmanaḥ</l>
	<l>tatrāvasthātmanā bhēdaṁ jñānasyāśritya kalpanā</l>
      </lg>
      <lg xml:id="ATV.131" n="131">
	<l>mamētyētasya mukhyārthō nātmanō ’nyaḥ pratīyatē</l>
	<l>tēnāsau bhēdahētuḥ syād, bhēdaś ca jñānahētukaḥ</l>
      </lg>
      <lg xml:id="ATV.132" n="132">
	<l>yē cēhājñātanānātvās tēṣāṁ dēhēṣv ahaṁ matiḥ</l>
	<l>tatrāpy ātmābhimānēnēty ahambuddhir dhruvātmani</l>
      </lg>
      <lg xml:id="ATV.133" n="133">
	<l>yē tu vijñātanānātvās tē dēhēṣv anahaṁkr̥tāḥ</l>
	<l>jānāmy aham itīdaṁ tu jñānaṁ naiva nivarttatē</l>
      </lg> 
      <lg xml:id="ATV.134" n="134">
	<l>tannivr̥ttau na tēṣāṁ syād dhyānaṁ śiṣyōpadēśanē</l>
	<l>pravr̥ttir dr̥śyatē sā ca, tēnātmā taiḥ pratīyatē</l>
      </lg>
      <lg xml:id="ATV.135" n="135">
	<l>śāstrādavardhavijñātē yady ahaṁ jñātavān iti</l>
	<l>nāvagacchēt tataḥ sarvaḥ pravartētāditaḥ punaḥ</l>
      </lg>
      <lg xml:id="ATV.136" n="136">
	<l>tēnāsmāt pratyabhijñānāt sarvalōkāvadhāritāt</l>
	<l>nairātmyavādabādhaḥ syāt, ētē ca pratihētavaḥ</l>
      </lg>
      <lg xml:id="ATV.137" n="137">
	<l>hyastanāhammatigrāhyō jñātādyāpy anuvarttatē</l>
	<l>ahaṁpratyayagamyatvād idānīntabōddhr̥vat</l>
      </lg>
      <lg xml:id="ATV.138" n="138">
	<l>ēṣa vā hyō bhavēj jñātā jñātr̥tvāt tat ēva vā</l>
	<l>hyastanajñātr̥vat, tēṣāṁ pratyayānāṁ ca sādhyatā</l>
      </lg>
      <lg xml:id="ATV.139" n="139">
	<l>ēkasantānasambandhijñātrahampratyayatvataḥ</l>
	<l>hyastanādyatanāḥ sarvē tulyārthaś caikabuddhivat</l>
      </lg>
      <lg xml:id="ATV.140" n="140">
	<l>vēdādēvātmanāstitvaṁ yō nāma pratipadyatē</l>
	<l>virōdhaṁ vātmanā brūyāt taṁ prati brāhmaṇābhidhā</l>
      </lg>
      <lg xml:id="ATV.141" n="141">
	<l>anyathānupapattēś ca vidhinātmanyapēkṣitē</l>
	<l>astitvadyōtanād ētair arthākṣiptasamarthanam</l>
      </lg>
      <lg xml:id="ATV.142" n="142">
	<l>śāntāyāṁ vācyaśaktāyām ātmā kēna prakāśyatē</l>
	<l>ātmanaiva prakāśyō ’yam ātmā jyōtir itīritam</l>
      </lg>
      <lg xml:id="ATV.143" n="143">
	<l>agrāhya iti sāmānyāt sarvēṇēti pratīyatē</l>
	<l>ātmajyōtiṣṭvavacanāt parair ity avatiṣṭhatē</l>
      </lg>
      <lg xml:id="ATV.144" n="144">
	<l>arthād ēvārthabuddhir yā sā śuddhaivōpamōcyatē</l>
	<l>sādr̥śyabōdhanaṁ śabdair upamānāgamau punaḥ</l>
      </lg>
      <lg xml:id="ATV.145" n="145">
	<l>ātmajñānāvinābhūtadr̥ṣṭacēṣṭānirūpaṇāt</l>
	<l>parēṣām ātmavijñānam anumānād udāhr̥tam</l>
      </lg>
      <lg xml:id="ATV.146" n="146">
	<l>sadasannāśyanāśātmaparikīrtanam ūḍhayā</l>
	<l>cōditaḥ pūrvapakṣō ’yam iti siddhāntam abravīt</l>
      </lg>
      <lg xml:id="ATV.147" n="147">
	<l>avināśī svarūpēṇa puruṣō yā tu nāśitā</l>
	<l>mātrāṇāṁ sā’’dhikārāṇām, bhūtādīnām asaṁjñitā</l>
      </lg>
      <lg xml:id="ATV.148" n="148">
	<l>ity āha nāsti kyanirākariṣṇur ātmāstitāṁ bhāṣyakr̥datra yuktyā</l>
	<l>dr̥ḍhatvam ētadviṣayaś ca bōdhaḥ prayāti vēdāntaniṣēvaṇēna</l>
      </lg>
    </div>

    <div n="SNA">
      <head>śabdanityatādhikaraṇa (SNA)</head>
      <lg xml:id="SNA.1" n="1">
	<l>yady anityatvapakṣē ’pi śabdād arthō ’vagamyatē</l>
	<l>anādir vyavahāraś ca nityatvaṁ kiṁ nu sādhyatē</l>
      </lg>
      <lg xml:id="SNA.2" n="2">
	<l>satyam icchanti tē ’py ēvaṁ nyāyas tatra parīkṣyatē</l>
	<l>na parābhyupagatyaiva prāmāṇyam avatiṣṭhatē</l>
      </lg>
      <lg xml:id="SNA.3" n="3">
	<l>yadā hi kṣaṇikaḥ śabdō na śaktō ’rthāvadhāraṇē</l>
	<l>yuktyāvadhāryatē tatra nirmalā vēdadhīr bhavēt</l>
      </lg>
      <lg xml:id="SNA.4" n="4">
	<l>nirmūlair api vijñānair dr̥ṣṭārthēṣu bhavēd gatiḥ</l>
	<l>śrutimātrāśrayatvāt tu dharmō dauḥsthityam āśritaḥ</l>
      </lg>
      <lg xml:id="SNA.5" n="5">
	<l>anādivyavahāratvam ādimad vastusaṁśrayam</l>
	<l>pratyākhyēyam, ghaṭatvādijātau vyaktibhramō hi saḥ</l>
      </lg>
      <lg xml:id="SNA.6" n="6">
	<l>sthitē kūṭasthanityatvē vyavahārasya nityatā</l>
	<l>kūṭasthēna vinaitēna na tasyālambanaṁ bhavēt</l>
      </lg>
      <lg xml:id="SNA.7" n="7">
	<l>prasiddhatvād r̥tē sarvō vyavahārō hi nēṣyatē</l>
	<l>tasmād vēdapramāṇārthaṁ nityatvam iha sādhyatē</l>
      </lg>
      <lg xml:id="SNA.8" n="8">
	<l>parasparāvinābhāvād anityakr̥takatvayōḥ</l>
	<l>kāraṇaṁ dvayasiddhyarthaṁ kiñ cit kasya cid ucyatē</l>
      </lg>
      <lg xml:id="SNA.9" n="9">
	<l>nānādēśāvagamyatvād yugapat tulyabuddhibhiḥ</l>
	<l>asmābhiḥ, kr̥takaḥ śabdō bhavēd akṣaralēkhyavat</l>
      </lg>
      <lg xml:id="SNA.10" n="10">
	<l>yaugapadyōpalambhād vā bhēdō bhēdāc ca kāryatā</l>
	<l>avibhutvē hi yugapannaikō nānāvagamyatē</l>
      </lg>
      <lg xml:id="SNA.11" n="11">
	<l>kārtyēna cāvagamyatvād ēkadēśē ghaṭādivat</l>
	<l>śabdasyāvibhūtā tasmād anyatāsya mukhāntarē</l>
      </lg>
      <lg xml:id="SNA.12" n="12">
	<l>ēkaḥ sann ēkadēśasthō yadaikēna prayujyatē</l>
	<l>tadā vaktrantarē na syād ēkavaktr̥mukhādivat</l>
      </lg>
      <lg xml:id="SNA.13" n="13">
	<l>kāryatvē syāt kriyābhēdāt phalabhēdaḥ pratikriyam</l>
	<l>tēnaikabuddhiḥ sādr̥śyāt sphuṭē ’nyatvē ’vakalpatē</l>
      </lg>
      <lg xml:id="SNA.14" n="14">
	<l>nityatvē tv ēkabuddhēḥ syān na kiñ cid bhrāntikāraṇam</l>
	<l>kāmaṁ dēśā iti nyāyāt tac caikatvaṁ viruddhyatē</l>
      </lg>
      <lg xml:id="SNA.15" n="15">
	<l>na ca vyañjakabhēdēna dēśabhēdōpalambhanam</l>
	<l>pradīpair bhinnadēśasthair na bhinnō vyajyatē ghaṭaḥ</l>
      </lg>
      <lg xml:id="SNA.16" n="16">
	<l>vyōmānavayavaṁ caiṣāṁ dhvanīnām āśrayō matam</l>
	<l>savyaṅgyānām ataḥ sarvair vyaktir ēkatra tē bhavēt</l>
      </lg>
      <lg xml:id="SNA.17" n="17">
	<l>vastvantaravikāryatvāt smr̥tisādr̥śyasādhitāt</l>
	<l>ikārādēr anityatvaṁ dadhikṣīraguḍādivat</l>
      </lg>
      <lg xml:id="SNA.18" n="18">
	<l>hētuvr̥ddhyanusāritvāt kāryatāsya ghaṭādivat</l>
	<l>na hi dīpasahasrē ’pi vyañjakē varddhatē ghaṭaḥ</l>
      </lg>
      <lg xml:id="SNA.19" n="19">
	<l>anaikāntikatā tāvaddhētūnām iha kathyatē</l>
	<l>prayatnānantarā dr̥ṣṭir nityē ’pi na viruddhyatē</l>
      </lg>
      <lg xml:id="SNA.20" n="20">
	<l>tasmāt tatraiva dr̥ṣṭatvād anyatrādr̥ṣṭakalpanā</l>
	<l>prāgūrdhvānupalabdhō cēd dhētutvēna vivakṣitē</l>
      </lg>
      <lg xml:id="SNA.21" n="21">
	<l>jātyaulūkyasya, sāṁkhyasya caitanyēnātmavartinā</l>
	<l>śākyasyāpi tv anaikāntaḥ kṣaṇikavyatirēkibhiḥ</l>
      </lg>
      <lg xml:id="SNA.22" n="22">
	<l>pratisaṁkhyāpratisaṁkhyānirōdhavyōm abhistribhiḥ</l>
	<l>buddhipūrvaṁ vināśē hi pratisaṁkhyānirōdhadhīḥ</l>
      </lg>
      <lg xml:id="SNA.23" n="23">
	<l>abuddhipūrvakas tēṣāṁ nirōdhō ’pratisaṁkhyayā</l>
	<l>tau ca dvāv apy anāśitvād iṣṭāvakr̥takāv api</l>
      </lg>
      <lg xml:id="SNA.24" n="24">
	<l>āhuḥ svabhāvasiddhaṁ hi tē vināśam ahētukam</l>
	<l>hētur yasya vināśō ’pi tasya dr̥ṣṭō ’ṅkurādivat</l>
      </lg>
      <lg xml:id="SNA.25" n="25">
	<l>vināśasya vināśas tu nāsti tasmād akr̥trimaḥ</l>
	<l>bhavati hy agnisambandhāt kāṣṭād aṅgārasantatiḥ</l>
      </lg>
      <lg xml:id="SNA.26" n="26">
	<l>mudgarādihatāc cāpi kapālaṁ jāyattē ghaṭāt</l>
	<l>svābhāvikō vināśas tu jātamātrapratiṣṭitaḥ</l>
      </lg>
      <lg xml:id="SNA.27" n="27">
	<l>sūkṣmaḥ sadr̥śasantānadr̥ttēr anupalakṣitaḥ</l>
	<l>yadā vilakṣaṇō hētuḥ patēt sadr̥śasantatau</l>
      </lg>
      <lg xml:id="SNA.28" n="28">
	<l>vilakṣaṇēna kāryēṇa sthūlō ’bhivyajyatē tadā </l>
	<l>tēnāsadr̥śasantānō hētōḥ sañjāyatē yataḥ</l>
      </lg>
      <lg xml:id="SNA.29" n="29">
	<l>tēnaivākriyamāṇō ’pi nāśō ’bhivyajyatē sphūṭaḥ</l>
	<l>sa mudgaraprahārādiprayatnānantarīyakaḥ</l>
      </lg>
      <lg xml:id="SNA.30" n="30">
	<l>yasmād akr̥takō dr̥ṣṭō, hētuḥ syād vyabhicāryataḥ</l>
	<l>ākāśam api nityaṁ sad yadā bhūmijalāvr̥tam</l>
      </lg>
      <lg xml:id="SNA.31" n="31">
	<l>vyajyatē tadapōhēna svananōtsēcanādibhiḥ</l>
	<l>prayatnānantaraṁ jñānaṁ tadā tatrāpi dr̥śyatē</l>
      </lg>
      <lg xml:id="SNA.32" n="32">
	<l>tēnānaikāntikō hētur yaduktaṁ tatra darśanāt</l>
	<l>atha sthagitam apy ētad asty ēvēty anumīyatē</l>
      </lg>
      <lg xml:id="SNA.33" n="33">
	<l>tirōhitānabhivyaktēḥ śabdabuddhiprabandhavat</l>
	<l>śabdasyaivānavasthānād iti hētuṁ vadēd yadi</l>
      </lg>
      <lg xml:id="SNA.34" n="34">
	<l>asthānād ity ayaṁ hētus tadānaikāntikō bhavēt</l>
	<l>ākāśadhīprabandhō hi tadā tasmin na tiṣṭati</l>
      </lg>
      <lg xml:id="SNA.35" n="35">
	<l>tirōhitānabhivyaktēḥ śabdabuddhiprabandhavat</l>
	<l>śabdasyaivānavasthanād iti hētuṁ vadēd yadi</l>
      </lg>
      <lg xml:id="SNA.36" n="36">
	<l>asiddha ēva vaktavyas tatō ’bhivyaktivādinā</l>
	<l>tadvyāpārakr̥tatvē ’pi vyaṅgyair mūlōdakādibhiḥ</l>
      </lg>
      <lg xml:id="SNA.37" n="37">
	<l>kutakatvē ’pī tēṣāṁ hi nōtpattiḥ khananādinā</l>
	<l>na cāccāraṇatō ’nyāsti śabdasyōtpādikā kriyā</l>
      </lg>
      <lg xml:id="SNA.38" n="38">
	<l>nibandharyasatīty ēvaṁ viśiṣṭē ’pi, tathaiva naḥ</l>
	<l>abandhāḥ syur yaditēṣām abōdhō hētvabhāvataḥ</l>
      </lg>
      <lg xml:id="SNA.39" n="39">
	<l>vyañjakābhāvataḥ śabdē ’py abōdhō badhirādivat</l>
	<l>tasyaiva vā nibandhr̥tvē bhavēd dhētōr asiddhatā</l>
      </lg>
      <lg xml:id="SNA.40" n="40">
	<l>atha pūrvāparāsattvaṁ hitus tatrāpy asiddhatā</l>
	<l>sann ēva sādhānābhāvāc chabdō naivōpalabhyatē</l>
      </lg>
      <lg xml:id="SNA.41" n="41">
	<l>kṣaṇikaṁ sādhanaṁ cāsya buddhir apy anuvartatē</l>
	<l>mēghāndhakāraśarvaryā vidyujjanitadr̥ṣṭivat</l>
      </lg>
      <lg xml:id="SNA.42" n="42">
	<l>yathā ghaṭādēr dīpādir abhivyañjaka iṣyatē</l>
	<l>cakṣuṣō'nugrahād ēvaṁ dhvaniḥ syāc chrītrasaṁskr̥tēḥ</l>
      </lg>
      <lg xml:id="SNA.43" n="43">
	<l>na ca paryanuyōgō ’tra kēnākārēṇa saṁskr̥tiḥ</l>
	<l>utpattāv api tulyatvāc chaktis tatrāpy atīndriyā</l>
      </lg>
      <lg xml:id="SNA.44" n="44">
	<l>nityaṁ kāryānumēyā ca śaktiḥ kim anuyujyatē</l>
	<l>tadbhāvabhāvitāmātraṁ pramāṇaṁ tatra gamyatē</l>
      </lg>
      <lg xml:id="SNA.45" n="45">
	<l>atō ’tīndriyayaivētē śaktyā śaktim atīndriyām</l>
	<l>indriyasyādadhānāḥ syuḥ śabdābhivyaktihētavaḥ</l>
      </lg>
      <lg xml:id="SNA.46" n="46">
	<l>vyñjakō nānyajātiś cēt, śrōtraṁ śabdsya tē katham</l>
	<l>pārthivānāṁ ghaṭādīnāṁ pradōpādiś ca taijasaḥ</l>
      </lg>
      <lg xml:id="SNA.47" n="47">
	<l>ātmādisamprayōgē ca kāryaiḥ syāt tulyajātitā</l>
	<l>jātir yā kā cid iṣṭā cēt sā nō ’trāpi bhaviṣyati</l>
      </lg>
      <lg xml:id="SNA.48" n="48">
	<l>upalabdhinimittāc ca nānyad vyañjakam ucyatē</l>
	<l>tasmād yathōpalabdhatvāt sa jātivyañjakō bhavēt</l>
      </lg>
      <lg xml:id="SNA.49" n="49">
	<l>tathā tadavinābhāvād vijātīyō bhaviṣyati</l>
	<l>vāyavīyānabhijñatvāt tālvādisthābhimānataḥ</l>
      </lg>
      <lg xml:id="SNA.50" n="50">
	<l>anabhivyañjakatvārtham āhōparatayōr api</l>
	<l>vāyavīradhiyaivōktaṁ na nūnam iti cōttaram</l>
      </lg>
      <lg xml:id="SNA.51" n="51">
	<l>abhighātavacas taḥ prāgēvaṁ gūḍhadhiyāvubhau</l>
	<l>yadi śabdam itīhāpi trēdhābhivyaktisambhavaḥ</l>
      </lg>
      <lg xml:id="SNA.52" n="52">
	<l>sā hi syāc chabdasaṁskārādindriyasyōbhayasya vā</l>
	<l>tatra sarvaiḥ pratīyēta śabdaḥ saṁskriyatē yadi</l>
      </lg>
      <lg xml:id="SNA.53" n="53">
	<l>nirbhāgasya vibhōr na syād ēkadēśē hi saṁskriyā</l>
	<l>na cāsyādhārabhēdēna saṁskāraniyamō bhavēt</l>
      </lg>
      <lg xml:id="SNA.54" n="54">
	<l>yataḥ śabdō nirādhārō vyōmātmādivad ēva ca</l>
	<l>athāpy ākāśam ādhāras tatrānavayavē ’sati</l>
      </lg>
      <lg xml:id="SNA.55" n="55">
	<l>na syāt pradēśasaṁskāraḥ, kr̥tsnaśabdamatēr api</l>
	<l>na hi sāmastyarūpēṇa yāvad vyōma vyavasthitaḥ</l>
      </lg>
      <lg xml:id="SNA.56" n="56">
	<l>śaktyatē sakalō bōddhum ēkadēśēna saṁskr̥taḥ</l>
	<l>ākāśaśrōtrapakṣē ca vibhutvāt prāptitulyatā</l>
      </lg>
      <lg xml:id="SNA.57" n="57">
	<l>dūrabhāvē ’pi śabdānām iti jñānaṁ prasajyatē </l>
	<l>śrōtrasya caivam ēkatvaṁ sarvaprāṇabhr̥tāṁ bhavēt</l>
      </lg>
      <lg xml:id="SNA.58" n="58">
	<l>tēnaikaśrutivēlāyāṁ śr̥ṇuyuḥ sarva ēva tē</l>
	<l>tasyānavayavatvāc ca na dharmādharmasaṁskr̥taḥ</l>
      </lg>
      <lg xml:id="SNA.59" n="59">
	<l>nabhōdēśō bhavēc chrōtraṁ vyavasthādvayasiddhayatē</l>
	<l>vaiśēṣikādisiddhāntēṣv ēvaṁ tāvat prasajyatē</l>
      </lg>
      <lg xml:id="SNA.60" n="60">
	<l>kāpilē ’pi vibhutvēna śrōtrādēr iyam ēva dik</l>
	<l>sakr̥c ca saṁskr̥taṁ śrōtraṁ sarvaśabdān prabōdhayēt</l>
      </lg>
      <lg xml:id="SNA.61" n="61">
	<l>ghaṭāyōnmīlitaṁ cakṣuḥ paṭaṁ na hi na budhyatē</l>
	<l>ētad ēva prasaṅktavyaṁ viṣayasyāpi saṁskr̥tau</l>
      </lg>
      <lg xml:id="SNA.62" n="62">
	<l>samānadēśavartitvāt saṁskārō ’py aviśēṣataḥ</l>
	<l>sthiravāyvapanītyā ca saṁskārō ’sya bhavan bhavēt</l>
      </lg>
      <lg xml:id="SNA.63" n="63">
	<l>dr̥ṣṭaṁ vāvaraṇāpāyē taddēśānyōpalambhanam</l>
	<l>saṁskr̥tāsaṁskr̥tatvē ca śabdaikatvē na siddhyataḥ</l>
      </lg>
      <lg xml:id="SNA.64" n="64">
	<l>ēkāvasthābhyupētō vā sarvair jñāyēta vā na vā</l>
	<l>pratyēkābhihitā dōṣāḥ syur dvayōr api saṁskr̥tau</l>
      </lg>
      <lg xml:id="SNA.65" n="65">
	<l>tēna prādēśikaṁ jñānaṁ na kr̥tatvād vinā bhavēd</l>
	<l>uttaraṁ śrōtrasaṁskārād bhāṣyakārēṇa varṇitam</l>
      </lg>
      <lg xml:id="SNA.66" n="66">
	<l>tadbhēdāt śrutibhēdaś ca pratiśrōtr̥ vyavasthitaḥ</l>
	<l>nāvaśyaṁ śrōtram ākāśam asmābhiś cābhyupēyatē</l>
      </lg>
      <lg xml:id="SNA.67" n="67">
	<l>na cānavayavaṁ vyōma jainasāṁkhyaniṣēdhataḥ</l>
	<l>tēnākāśaikadēśō vā yad vā vastvantaraṁ bhavēt</l>
      </lg>
      <lg xml:id="SNA.68" n="68">
	<l>kāryārthāpattigamyaṁ na ḥ śrōtraṁ pratinaraṁ sthiram</l>
	<l>yady api vyāpi caikaṁ ca tathāpi dhvanisaṁskr̥tiḥ</l>
      </lg>
      <lg xml:id="SNA.69" n="69">
	<l>adhiṣṭhānēṣu sā yasya tacchabdaṁ pratipatsyatē</l>
	<l>athāpīndriyasaṁskāraḥ sō ’py adhiṣṭhānadēśataḥ</l>
      </lg>
      <lg xml:id="SNA.70" n="70">
	<l>śabdaṁ na śrōṣyati śrōtraṁ tēnāsaṁskr̥taśaṣkuli</l>
	<l>aprāptakarṇadēśatvād dhvanēr na śrōtrasaṁskriyā</l>
      </lg>
      <lg xml:id="SNA.71" n="71">
	<l>atō ’dhiṣṭhānabhēdēna saṁskāraniyamasthitiḥ</l>
	<l>nanv ēkasminn adhiṣṭhānē labdhasaṁskāram indriyam</l>
      </lg>
      <lg xml:id="SNA.72" n="72">
	<l>bōdhakaṁ sarvadēhēṣu syād ēkēndriyavādinaḥ</l>
	<l>puṁsā dēhapradēśēṣu vijñānōtpattir iṣyatē</l>
      </lg>
      <lg xml:id="SNA.73" n="73">
	<l>tēna pradhānavaidēśyād viguṇā sā tu saṁskr̥tiḥ</l>
	<l>niṣpradēśō ’pi cātmā naḥ kārtsnyēna ca vidann api</l>
      </lg>
      <lg xml:id="SNA.74" n="74">
	<l>śarīra ēva gr̥hṇātīty ēvam uktē na dr̥ṣyati</l>
	<l>ēkatvē ’pi yathākāśaṁ dravyaiḥ sāvayavaiḥ pr̥thak</l>
      </lg>
      <lg xml:id="SNA.75" n="75">
	<l>saṁsargabhēdaṁ labhatē saṁskārāsaṁskr̥tō tathā</l>
	<l>vyōmnō ’navayavavyāptisadbhāvē ’pi bhuviṣṭhitān</l>
      </lg>
      <lg xml:id="SNA.76" n="76">
	<l>dvyāśrayatvaṁ na saṁsargō ghaṭādīnanurudhyatē</l>
	<l>bādhiryādivyavasthānam anēnaiva ca hētunā</l>
      </lg>
      <lg xml:id="SNA.77" n="77">
	<l>tadēvābhōgyam anyasya dharmādharmavaśīkr̥tam</l>
	<l>yathā tatra vasann ēva svāmitvād avarōpitaḥ</l>
      </lg>
      <lg xml:id="SNA.78" n="78">
	<l>na bhōgaṁ labhatē tadvadbadhirō ’nyatra śr̥ṇvati</l>
	<l>śrōtraśabdāśrayāṇāṁ ca na nāmāvayavāḥ svayam</l>
      </lg>
      <lg xml:id="SNA.79" n="79">
	<l>na caikadēśavr̥ttitvaṁ tathāpy ētan na duṣyati</l>
	<l>vyañjakānāṁ hi vāyūnāṁ bhinnāvayavadēśatā</l>
      </lg>
      <lg xml:id="SNA.80" n="80">
	<l>jātibhēdaś ca tēnaiva saṁskārō vyavatiṣṭhatē</l>
	<l>anyārthaṁ prēritō vāyur yathā'nyaṁ na karōtivaḥ</l>
      </lg>
      <lg xml:id="SNA.81" n="81">
	<l>tathānyavarṇaṁ saṁskāraśaktō nānyaṁ kariṣyati</l>
	<l>anyais tālvādisaṁyōgair varṇō nānyō yathaiva tē</l>
      </lg>
      <lg xml:id="SNA.82" n="82">
	<l>tathā dhvanyantarākṣēpō na dhvanyantarasāribhiḥ</l>
	<l>tasmād utpattyabhivyaktyōḥ kāryārthāpattitaḥ samaḥ</l>
      </lg>
      <lg xml:id="SNA.83" n="83">
	<l>sāmarthyabhēdaḥ sarvatra, syāt prayatnavivakṣayōḥ</l>
	<l>viṣayasyāpi saṁskārē tēnaikasyaiva saṁskr̥tiḥ</l>
      </lg>
      <lg xml:id="SNA.84" n="84">
	<l>naraiḥ sāmarthyabhēdāc ca na sarvair avagamyatē</l>
	<l>yathaivōtpadyamānō ’yaṁ na sarvair avagamyatē</l>
      </lg>
      <lg xml:id="SNA.85" n="85">
	<l>digdēśādivibhāgēna sarvān prati bhavann api</l>
	<l>tathaiva yatsamīpasthair nādaiḥ syād yasya saṁskr̥tiḥ</l>
      </lg>
      <lg xml:id="SNA.86" n="86">
	<l>tair ēva śrūyatē śabdō na dūrasthaiḥ kathañ cana </l>
	<l>dvayasaṁskārapakṣē tu mr̥ṣā dōṣadvayē vacaḥ</l>
      </lg>
      <lg xml:id="SNA.87" n="87">
	<l>yēnānyataravaikalyāt sarvaiḥ sarvō na gr̥hyatē</l>
	<l>sarvalōkaprasiddhāṁ ca vivakṣānusr̥tāṁ śrutim</l>
      </lg>
      <lg xml:id="SNA.88" n="88">
	<l>anugacchadibhir ēkāntāt kāryō mārgaḥ parōkṣakaiḥ</l>
	<l>tatra yē tāvad icchanti prāksaṁyōgavibhāgataḥ</l>
      </lg>
      <lg xml:id="SNA.89" n="89">
	<l>śabda utpadyatē tasmād anyas tatsadr̥śaḥ punaḥ</l>
	<l>tadanantaradēśē ’nyas tādr̥ganyas tataḥ paraḥ</l>
      </lg>
      <lg xml:id="SNA.90" n="90">
	<l>vīcītaraṅgavr̥ttyaivam antyaḥ śrōtrēṇa gr̥hyatē</l>
	<l>adr̥ṣṭakalpanā tasmin pakṣē bahvī prasajyatē</l>
      </lg>
      <lg xml:id="SNA.91" n="91">
	<l>śabdabhēdē na tāvan naḥ prajñābhēdaḥ pravarttatē</l>
	<l>ārambhakatvaṁ śabdasya niṣkriyasyāpramāṇakam</l>
      </lg>
      <lg xml:id="SNA.92" n="92">
	<l>dēśāntaragataṁ kārya nāmūrtasyābhighnataḥ</l>
	<l>dēśēyattānimittaṁ ca nārambhaniyamaṁ prati</l>
      </lg>
      <lg xml:id="SNA.93" n="93">
	<l>na ca diṅniyamē hētur anuvātagatēs tathā</l>
	<l>sadr̥śaṁ vā sajātiṁ vā karōtīti ca duṣkaram</l>
      </lg>
      <lg xml:id="SNA.94" n="94">
	<l>ārambhasarvadikkatvē na ca hētuḥ pratīyatē</l>
	<l>niranvayair vinaśyadbhir na cātyantāsatāṁ kriyā</l>
      </lg>
      <lg xml:id="SNA.95" n="95">
	<l>jñānasantānavaccaiṣāṁ santānō nāvakalpatē</l>
	<l>vēgavatsakriyatvābhyāṁ taraṅgāṇāṁ tu yujyatē</l>
      </lg>
      <lg xml:id="SNA.96" n="96">
	<l>kāryadēśāntarārambhō yāvadvēgaṁ ca tatkriyā</l>
	<l>ārambhapratibandhō ’sya na ca kuḍyādibhibhaṁvēt</l>
      </lg>
      <lg xml:id="SNA.97" n="97">
	<l>na hy asūrttasya sadbhāvō sūrtamadhyē vihanyatē</l>
	<l>na ca kuḍyādibhir vyōma nāśyatē sāryatē ’pi vā</l>
      </lg>
      <lg xml:id="SNA.98" n="98">
	<l>na tirōdhīyatē tasmāt kuḍyamadhyē ’pi tad dhruvam</l>
	<l>ākāśaṁ tatra na syāc cēt kuḍyasthānaṁ virudhyatē</l>
      </lg>
      <lg xml:id="SNA.99" n="99">
	<l>tan madhyāvayavānāṁ ca, na hi tiṣṭhati tē ghanē</l>
	<l>athāvr̥tyātmakadravyasaṁyōgarahitaṁ nabhaḥ</l>
      </lg>
      <lg xml:id="SNA.100" n="100">
	<l>śabdōtpādaṁ bibhartīti tatra nyāyō na kaś cana</l>
	<l>anyathāpy upapannatvāt nārthāpattyaitad iṣyatē</l>
      </lg>
      <lg xml:id="SNA.101" n="101">
	<l>na pramāṇāntaraṁ cēyaṁ pramāṇadvayavādinām</l>
	<l>sambandhānupalabdhēś ca nānumānēna kalpanā</l>
      </lg>
      <lg xml:id="SNA.102" n="102">
	<l>brr̥yāt sāmānyadr̥ṣṭaṁ cēd, bhavēd dhētōr viruddhatā</l>
	<l>sajātīyakaraḥ śabdō guṇatvāc cēndriyādivat</l>
      </lg>
      <lg xml:id="SNA.103" n="103">
	<l>aśabdārambhakas tadvat syād adēśāntarē tathā</l>
	<l>yatra hy avayavā dēśē paṭādīnāṁ vyavasthitāḥ</l>
      </lg>
      <lg xml:id="SNA.104" n="104">
	<l>tatraiva tadguṇāḥ sarvē tadārabdhō ’vayavy api</l>
	<l>tadguṇāś cāpi taddēśās tēnaiṣām ēkadēśatā</l>
      </lg>
      <lg xml:id="SNA.105" n="105">
	<l>tadvadādyā pr̥thagdēśāḥ śabdāḥ sarvē bhavanti hi</l>
	<l>śabdaṁ nārabhatē śabdaḥ śabdatvād antyaśabdavat</l>
      </lg>
      <lg xml:id="SNA.106" n="106">
	<l>ēvaṁ vibhāgasaṁyōgau tadbhāvād antyayōgavat</l>
	<l>jainakāpilanirdiṣṭaṁ śabdaśrōtrādisarpaṇam</l>
      </lg>
      <lg xml:id="SNA.107" n="107">
	<l>sādhīyō ’smāt, tad apy atra yuktyā naivāvatiṣṭhatē</l>
	<l>śabdasyāgamanaṁ tāvad adr̥ṣṭaṁ parikalpitam</l>
      </lg>
      <lg xml:id="SNA.108" n="108">
	<l>mūrtisparśādimattvaṁ ca tēṣām abhibhavaḥ satām</l>
	<l>tvagagrāhyatvam anyē ca bhāgāḥ sūkṣmāḥ prakīrtitāḥ</l>
      </lg>
      <lg xml:id="SNA.109" n="109">
	<l>tēṣām adr̥śyamānānāṁ kathaṁ ca racanākramaḥ</l>
	<l>kīdr̥śād racanābhēdād varṇabhēdaś ca jāyatē</l>
      </lg>
      <lg xml:id="SNA.110" n="110">
	<l>dravatvēna vinā caiṣāṁ saṁślēṣaḥ kathyatē katham</l>
	<l>āgacchatāṁ ca viślēṣō na bhavēd vāyunā katham</l>
      </lg>
      <lg xml:id="SNA.111" n="111">
	<l>laghavō ’vayavā hy ētē nibaddhā na ca kēna cit</l>
	<l>vr̥kṣādyabhihatānāṁ ca viślēṣō lōṣṭavad bhavēt</l>
      </lg>
      <lg xml:id="SNA.112" n="112">
	<l>ēkaśrōtrapravēśē ca nānyēṣāṁ syāt punaḥ śrutiḥ</l>
	<l>na cāvāntaravarṇānāṁ nānātvasyāsti kāraṇam</l>
      </lg>
      <lg xml:id="SNA.113" n="113">
	<l>na caikasyaiva sarvāsu gamanaṁ dikṣu yujyatē</l>
	<l>śrōtrāgamanapakṣē ca, tan na, vr̥ttiś ca gacchati</l>
      </lg>
      <lg xml:id="SNA.114" n="114">
	<l>tadadr̥ṣṭadvayaṁ tasya, dūrasthēna ca vikriyā</l>
	<l>prāptiḥ sarvagatatvāc cēt, tulyā dūragatēṣv api</l>
      </lg>
      <lg xml:id="SNA.115" n="115">
	<l>vikriyāvikriyē tatra sarvaiḥ syātāṁ na bhēdataḥ </l>
	<l>asambaddhavikāritvam apīṣṭaṁ tatra pūrvavat</l>
      </lg>
      <lg xml:id="SNA.116" n="116">
	<l>asambandhasamānatvē nāsannō hi viśiṣyatē</l>
	<l>amūrtā śrōtravr̥ttiś ca na mūrtēna vihanyatē</l>
      </lg>
      <lg xml:id="SNA.117" n="117">
	<l>tatra vyavahitaḥ śabdaḥ kimarthaṁ nōpalabhyatē</l>
	<l>śrtōtrasya vikriyāyāṁ ca nēyattāyā niyāmakam</l>
      </lg>
      <lg xml:id="SNA.118" n="118">
	<l>nānuvātādibhis tasya vr̥ttēś ca prēraṇaṁ bhavēt</l>
	<l>anuvātaṁ vihanyēta, prativātaṁ ca sā vrajēt</l>
      </lg>
      <lg xml:id="SNA.119" n="119">
	<l>tadgataṁ hy anuvātatvaṁ syān na śabdagataṁ tadā</l>
	<l>yēṣāṁ tv aprāpta ēvāyaṁ śabdaḥ śrōtrēṇa gr̥hyatē</l>
      </lg>
      <lg xml:id="SNA.120" n="120">
	<l>tēṣām aprāptitulyatvaṁ dūravyavahitādiṣu</l>
	<l>tatra dūrasamīpasthagrahaṇāgrahaṇē samē</l>
      </lg>
      <lg xml:id="SNA.121" n="121">
	<l>syātāṁ na ca kramō nāpi tīvramandādisambhavaḥ</l>
	<l>tasmāc chrōtriyadr̥ṣṭāpi kalpanēyaṁ parīkṣyatām</l>
      </lg>
      <lg xml:id="SNA.122" n="122">
	<l>prayatnābhihatō vāyuḥ kōṣṭhyō yātītyasaṁśayam</l>
	<l>sa saṁyōgavibhāgau ca tālvādēr anurudhyatē</l>
      </lg>
      <lg xml:id="SNA.123" n="123">
	<l>vēgavattvāc ca sō ’vaśyaṁ yāvad vēgaṁ pratiṣṭhatē</l>
	<l>tasyātmavayavānāṁ ca stimitēna ca vāyunā</l>
      </lg>
      <lg xml:id="SNA.124" n="124">
	<l>saṁyōgā viprayōgāś ca jāyantē gamanād dhruvam</l>
	<l>karṇavyōmani sa prāptaḥ śaktiṁ śrōtrē niyacchati</l>
      </lg>
      <lg xml:id="SNA.125" n="125">
	<l>tadbhāvē śabdabōdhāc ca saṁskārō ’dr̥ṣṭa iṣyatē</l>
	<l>utpattiśaktivat sō ’pīty adhikaṁ nō na kiñ cana</l>
      </lg>
      <lg xml:id="SNA.126" n="126">
	<l>tathaiva tadviśēṣō ’pi viśiṣṭagrahaṇād bhavēt</l>
	<l>śabdōtpattēr niṣiddhatvād anyathānupapattitaḥ</l>
      </lg>
      <lg xml:id="SNA.127" n="127">
	<l>viśiṣṭasaṁskr̥tēr janma dhvanibhyō ’dhyavasīyatē</l>
	<l>tadbhāvabhāvitā cātra śaktyastitvā'vavōdhinī</l>
      </lg>
      <lg xml:id="SNA.128" n="128">
	<l>śrōtraśaktivad ēvēṣṭā, buddhis tatra hi saṁhr̥tā</l>
	<l>kuḍyādipratibandhō ’pi yujyatē mātariśvanaḥ</l>
      </lg>
      <lg xml:id="SNA.129" n="129">
	<l>śrōtradēśābhighātē ’pi tēna tīvrapravartinā</l>
	<l>tasya ca kramavartitvāt kṣayi vēgātmasaṁpadaḥ</l>
      </lg>
      <lg xml:id="SNA.130" n="130">
	<l>saṁskārakramatīvratvamandatādinimittatā</l>
	<l>imam ēva ca saṁskāraṁ śabdagrahaṇakāraṇam</l>
      </lg>
      <lg xml:id="SNA.131" n="131">
	<l>kē cit tu paṇḍitam manyāḥ śrōtram ity abhimanvatē</l>
	<l>saṁjñāsañcāraṇāc caiṣāṁ bahumānaḥ svacētasi</l>
      </lg>
      <lg xml:id="SNA.132" n="132">
	<l>mudhaiṣāṁ bahumānō ’yaṁ vastvanutpādya kiñ cana</l>
	<l>dhvanijanyād dhi saṁskārāc chrōtraṁ nānyat pradarśitam</l>
      </lg>
      <lg xml:id="SNA.133" n="133">
	<l>taṁ muktvā śrōtraśabdēna kiṁ dr̥ṣṭam adhikaṁ ca taiḥ</l>
	<l>ēvañ jātīyakān arthān phalēna pratipāditān</l>
      </lg>
      <lg xml:id="SNA.134" n="134">
	<l>lōkaḥ saṁskāraśabdēna sāmānyēnaiva jalpati</l>
	<l>śrōtraśabdō viśēṣēṇa tatrāvijñātasaṅgatiḥ</l>
      </lg>
      <lg xml:id="SNA.135" n="135">
	<l>siddhaṁ svārthaṁ parityajya nābhidhānēna vartatē</l>
	<l>ādāvaparibhāṣyatvaṁ bhāṣyakārō yadabravīt</l>
      </lg>
      <lg xml:id="SNA.136" n="136">
	<l>padārthēṣu bhavēt tēṣāṁ tadatikramaṇaṁ phalam</l>
	<l>saṁskāravyatiriktē ca sarvalōkasya vastuni</l>
      </lg>
      <lg xml:id="SNA.137" n="137">
	<l>śrōtraśabdaḥ prasiddhaḥ san svāc chandyēnāpanīyatē</l>
	<l>indriyāṇām abhivyaktir garbhasthasyaiva dēhinaḥ</l>
      </lg>
      <lg xml:id="SNA.138" n="138">
	<l>prākkāryād āgamaiḥ siddhā tatpradvēṣēṇa laṅghyatē</l>
	<l>na ca śabdārthasambandhaḥ kartuṁ yōgyaḥ kathañ cana</l>
      </lg>
      <lg xml:id="SNA.139" n="139">
	<l>kṣaṇikaśrōtrapakṣē ca sō ’vaśyaṁ kr̥takō bhavēt</l>
	<l>saṁskārē tulyam ētac cēt, na saṁskārāntarasthitēḥ</l>
      </lg>
      <lg xml:id="SNA.140" n="140">
	<l>saṁskāraśabdavācyā hi kē cid varṣaśatāny api</l>
	<l>dhriyantē tēna tacchabdasambandhō na vinaśyati</l>
      </lg>
      <lg xml:id="SNA.141" n="141">
	<l>śrōtraśabdaḥ punaḥ pūrva saṁskārād uttaratra tu</l>
	<l>ēkadēśanibaddhē hi sarvadārthē pratiṣṭhitaḥ</l>
      </lg>
      <lg xml:id="SNA.142" n="142">
	<l>śakyaṁ ca ghriyamāṇatvam indriyatvāt tvagāditvat</l>
	<l>vaktuṁ śrōtrasya tēnātra kṣaṇikōtpattyasambhavaḥ</l>
      </lg>
      <lg xml:id="SNA.143" n="143">
	<l>yadi ca dhvanisasamparkāc chrōtram ēvōpajāyatē</l>
	<l>badhirasyāpi tajjanma kimarthaṁ nōpalabhyatē</l>
      </lg>
      <lg xml:id="SNA.144" n="144">
	<l>yad yasya nāsti tat tasya sutarāṁ jananakṣamam </l>
	<l>tasmād apēkṣitaṁ śrōtraṁ badhirasyāpi jāyatām</l>
      </lg>
      <lg xml:id="SNA.145" n="145">
	<l>saṁskārē ’py aviśiṣṭaṁ cēt, nāsāv upahatēndriyē</l>
	<l>śrōtramācchāditaṁ dōṣaiḥ saṁskartuṁ dhvanayō ’kṣamāḥ</l>
      </lg>
      <lg xml:id="SNA.146" n="146">
	<l>utpadyamānapakṣē tu na kiñ cit pratibandhanam</l>
	<l>śrōtram ākāśadēśaṁ ca bhautikēndriyavādinaḥ</l>
      </lg>
      <lg xml:id="SNA.147" n="147">
	<l>yamāhus tasya sadbhāvaḥ prāgdhvanēḥ kēna vāryatē</l>
	<l>siddhasya ca padārthasya yānyataḥ kāryaṁ yōgyatā</l>
      </lg>
      <lg xml:id="SNA.148" n="148">
	<l>saṁskāraśabdavācyatvāt sā yuktyā vāryatē kayā</l>
	<l>lōkāgamaprasiddhēṣu padārthēṣv anyathā vacaḥ</l>
      </lg>
      <lg xml:id="SNA.149" n="149">
	<l>tanmudhākhēdakāri syād gōviṣāṇāśanōpamam</l>
	<l>yadi tv avaśyaṁ kartavyastārkikōktiviparyayaḥ</l>
      </lg>
      <lg xml:id="SNA.150" n="150">
	<l>tatō vēdānusārēṇa kāryā dikśrōtratāmatiḥ</l>
	<l>diśaḥ śrōtram iti hy ētat pralayēṣv abhidhīyatē</l>
      </lg>
      <lg xml:id="SNA.151" n="151">
	<l>tac ca prakr̥tigāmitvavacanaṁ cakṣurādivat</l>
	<l>sūryam asya tathā cakṣuruktaṁ gamayatād iti</l>
      </lg>
      <lg xml:id="SNA.152" n="152">
	<l>tējaḥ prakr̥tivijñānaṁ tathā śrōtraṁ digātmakam</l>
	<l>dik ca sarvaṁgataukā ca yāvad vyōma vyavasthitā</l>
      </lg>
      <lg xml:id="SNA.153" n="153">
	<l>karṇacchidraparicchannā śrtōtram ākāśadēśavat</l>
	<l>yāvāṁś ca kaṇabhugnyāyō nabhōbhāgaprakalpanē</l>
      </lg>
      <lg xml:id="SNA.154" n="154">
	<l>digbhāgē tu samastō ’sau, āgamāt tu viśiṣyatē</l>
	<l>tasmād digdravyabhāgō yaḥ puṇyāpuṇyavaśīkr̥taḥ</l>
      </lg>
      <lg xml:id="SNA.155" n="155">
	<l>karṇacchidraparicchinnaḥ śrōtraṁ saṁskriyatē ca saḥ</l>
	<l>tasmāt svatō ’navasthānaṁ parastādity asiddhatā</l>
      </lg>
      <lg xml:id="SNA.156" n="156">
	<l>pratyayasyānavasthānaṁ vyōmny api sthagitē ’sti naḥ</l>
	<l>na ca tasmin vināśitvaṁ dravyē ’dravyātmakē sati</l>
      </lg>
      <lg xml:id="SNA.157" n="157">
	<l>tatrānumānabuddhiś cēt, śabdē ’py astīti gamyatām</l>
	<l>karōtēr yac ca karmatvāt kr̥takatvam udāhr̥tam</l>
      </lg>
      <lg xml:id="SNA.158" n="158">
	<l>arthas tāvadasiddhō ’yam abhidhānam athōcyatē</l>
	<l>tatrāpi vyabhicāritvaṁ tatkriyājanmavādinaḥ</l>
      </lg>
      <lg xml:id="SNA.159" n="159">
	<l>gōmayādāvatajjanyē ’py ēṣa śabdō hi dr̥śyatē</l>
	<l>yathā kathañ cid iṣṭaṁ cēt kāryatvaṁ gōmayādiṣu</l>
      </lg>
      <lg xml:id="SNA.160" n="160">
	<l>tathāpy ākāśamātratvaṁ kuruṣv ēty atra dr̥śyatē</l>
	<l>varaṇābhāvamātratvāt kāryam ēvēti cēt, na tat</l>
      </lg>
      <lg xml:id="SNA.161" n="161">
	<l>bauddhānām api nābhāvaḥ svayṁsiddhō hi janyatē</l>
	<l>mr̥dāṁ dēśāntaraprāptir vyāpāraphalam atra hi</l>
      </lg>
      <lg xml:id="SNA.162" n="162">
	<l>anāvr̥tyātmakaṁ vyōma nityam ēva vyavasthitam</l>
	<l>nityasya karaṇābhāvāt prayōgē ’sminn athōcyatē</l>
      </lg>
      <lg xml:id="SNA.163" n="163">
	<l>bhrāntatvaṁ gauṇatā vēti śabdē ’py ēvaṁ bhaviṣyati</l>
	<l>prāgbhāgō yaḥ surāṣṭrāṇāṁ mālavānāṁ sa dakṣiṇaḥ</l>
      </lg>
      <lg xml:id="SNA.164" n="164">
	<l>prāgbhāgaḥ punar ētaṣāṁ tēṣām uttarataḥ sthitaḥ</l>
	<l>tēna sūryōditēr dēśau bhinnāv ubhayavāsinām</l>
      </lg>
      <lg xml:id="SNA.165" n="165">
	<l>dr̥ṣṭau saviturēkatvē ’py atō ’naikāntikō bhavēt</l>
	<l>paśyanty ēkē ca yaddēśāv udayās tamayau ravēḥ</l>
      </lg>
      <lg xml:id="SNA.166" n="166">
	<l>tāvatyēvābhimanyantē parastāt tannivāsinaḥ</l>
	<l>na ca bhinnā nirīkṣyantē tēna nādityabhinnatā</l>
      </lg>
      <lg xml:id="SNA.167" n="167">
	<l>madhyāhnē sarvaṁ puṁsāṁ syād ēkaṁ cōpari darśanam</l>
	<l>yō yō gr̥hītaḥ sarvasmāt purataḥ savitēkṣyatē</l>
      </lg>
      <lg xml:id="SNA.168" n="168">
	<l>tadantarādhikātmā ca bhāti tēnāgrataḥ sthitaḥ</l>
	<l>viprakr̥ṣṭāntarāṇāṁ ca stōkadēśē ’pi dr̥śyatē</l>
      </lg>
      <lg xml:id="SNA.169" n="169">
	<l>siddhabhinnāgradēśānāṁ dūradēśasamānatā</l>
	<l>tatrāpi viprakr̥ṣṭasya sannidhyadhyāsakāritā</l>
      </lg>
      <lg xml:id="SNA.170" n="170">
	<l>dēśabhrāntir bhavēt puṁsāṁ tattaddēśam apaśyatām</l>
	<l>śabdē tu kiṁnimittaiṣā, tatrāpi vyāpitākr̥tā</l>
      </lg>
      <lg xml:id="SNA.171" n="171">
	<l>yō yō gr̥hītaḥ sarvasmin dēśē śabdō ’pi dr̥śyatē</l>
	<l>na cāsyāvayavāḥ santi yēna varttēta bhāgaśaḥ</l>
      </lg>
      <lg xml:id="SNA.172" n="172">
	<l>śabdō varttata ity ēvam, tatra sarvātmakaś ca saḥ</l>
	<l>vyañjakadhvanyadhīnatvāt taddēśē tu sa gr̥hyatē</l>
      </lg>
      <lg xml:id="SNA.173" n="173">
	<l>na ca dhvanīnāṁ sāmarthyaṁ vyāptuṁ vyōma nirantaram </l>
	<l>tēnāvicchinnarūpēṇa nāsau sarvatra gr̥hyatē</l>
      </lg>
      <lg xml:id="SNA.174" n="174">
	<l>dhvanīnāṁ bhinnadēśatvaṁ śrutis tatrānurudhyatē</l>
	<l>apūritāntarālatvād vicchēdaś cāvasīyatē</l>
      </lg>
      <lg xml:id="SNA.175" n="175">
	<l>tēṣāṁ cālpakadēśatvāc chabdasyāvibhutāmatiḥ</l>
	<l>gatimadvēgavattvābhyāṁ tē cāyānti yatō yataḥ</l>
      </lg>
      <lg xml:id="SNA.176" n="176">
	<l>śrōtā tatas tataḥ śabdamāyāntam iva manyatē</l>
	<l>sūryasya bhinnadēśatvaṁ nanv ēkēna na gr̥hyatē</l>
      </lg>
      <lg xml:id="SNA.177" n="177">
	<l>na nāma sarvathā tāvad dr̥ṣṭāsyānēkadēśatā</l>
	<l>saviśēṣaṇahētuś cēt tathāpi vyabhicāritā</l>
      </lg>
      <lg xml:id="SNA.178" n="178">
	<l>dr̥śyatē bhinnadēśō ’yam ity ēkō ’pi hi buddhyatē</l>
	<l>jalapātrēṣu caikēna nānēkaḥ savitēkṣyatē</l>
      </lg>
      <lg xml:id="SNA.179" n="179">
	<l>yugapat, na ca bhēdasya pramāṇaṁ tulyavēdanāt</l>
	<l>āhaikēna nimittēna pratipātraṁ pr̥thak pr̥thak</l>
      </lg>
      <lg xml:id="SNA.180" n="180">
	<l>bhinnāni pratibimbāni jāyantē yugapanmama</l>
	<l>atra brūmō yadā tāvajjalē saurēṇa tējasā</l>
      </lg>
      <lg xml:id="SNA.181" n="181">
	<l>sphuratā cākṣuṣaṁ tējaḥ pratisrōtaḥ pravarttitam</l>
	<l>svadēśa ēva gr̥hṇāti savitāram anēkadhā</l>
      </lg>
      <lg xml:id="SNA.182" n="182">
	<l>bhinnamūrtiṁ yathā pātraṁ tadāsyānēkatā kutaḥ</l>
	<l>īṣannimīlitē ’ṅgulyā yathā cakṣuṣi dr̥śyatē</l>
      </lg>
      <lg xml:id="SNA.183" n="183">
	<l>pr̥thagēkō ’pi bhinnatvāc cakṣurvr̥ttēs tathaiva naḥ</l>
	<l>anyē tu cōdayanty atra pratibimbōdayaiṣiṇaḥ</l>
      </lg>
      <lg xml:id="SNA.184" n="184">
	<l>sa ēva cēt pratīyēta kasmān nōpari dr̥śyatē</l>
	<l>kūpādiṣu kutō ’dhastāt pratibimbēkṣaṇaṁ bhavēt</l>
      </lg>
      <lg xml:id="SNA.185" n="185">
	<l>prāṅmukhō darpaṇaṁ paśyan syāc cēt pratyaṅmukhaḥ katham</l>
	<l>tatraiva bōdhayēd arthaṁ bahiryātaṁ yadindriyam</l>
      </lg>
      <lg xml:id="SNA.186" n="186">
	<l>tata ētad bhavēd ēvaṁ śarīrē tat tu bōdhakam</l>
	<l>apsūryadarśināṁ nityaṁ cakṣurdvēdhā pravarttatē</l>
      </lg>
      <lg xml:id="SNA.187" n="187">
	<l>ēkamūrdhvamadhastāc ca tatrōrdhvāṁśaprakāśitam</l>
	<l>adhiṣṭhānānr̥justhatvān nātmā sūryaṁ prapadyatē</l>
      </lg>
      <lg xml:id="SNA.188" n="188">
	<l>pāramparyārpitaṁ santamavāgvr̥ttyā tu budhyatē</l>
	<l>ūrdhvavr̥ttēs tadēkatvādavāgiva ca manyatē</l>
      </lg>
      <lg xml:id="SNA.189" n="189">
	<l>adhastād ēva tēnārkaḥ, sāntarālaḥ pratīyatē</l>
	<l>ēvaṁ prāgbhūtayā vr̥ttyā pratyagvr̥ttisamarpitam</l>
      </lg>
      <lg xml:id="SNA.190" n="190">
	<l>budhyamānō mukhaṁ bhrāntyā pratyagity avagacchati</l>
	<l>anēkadēśavr̥ttau vā saty api pratibimbakē</l>
      </lg>
      <lg xml:id="SNA.191" n="191">
	<l>samānabuddhigamyatvān nānātvaṁ naiva vidyatē</l>
	<l>vaktr̥vaktrapradēśānāṁ bhinnatvād bhinnadēśatā</l>
      </lg>
      <lg xml:id="SNA.192" n="192">
	<l>śrōtrāgamanapakṣē syāt taddēśē tv ēkadēśatā</l>
	<l>adhiṣṭhānābahirvr̥ttēr anyasmin saty apīndriyē</l>
      </lg>
      <lg xml:id="SNA.193" n="193">
	<l>taddēśāḥ karṇaśaṣkulyō gr̥hyēran gamanē sati</l>
	<l>iyaṁ tu vaktranēkatvē śrōtraikatvē ca kalpanā</l>
      </lg>
      <lg xml:id="SNA.194" n="194">
	<l>vaktaryēkatra bhinnēṣu śrtōtr̥ṣu syād viparyayaḥ</l>
	<l>tatra hi śrōtradēśānāṁ bhinnatvād bhinnadēśatā</l>
      </lg>
      <lg xml:id="SNA.195" n="195">
	<l>tadāgamē tu vaktrēkyādēkadēśatvasambhavaḥ</l>
	<l>dhvanyāgatyā yadi bhrāntir itaratrāpi sā samā</l>
      </lg>
      <lg xml:id="SNA.196" n="196">
	<l>bhinnavyañjakatālvādidēśabhēdād bhaviṣyati</l>
	<l>sūtrēṇa yugapadbhāvaḥ śrōtraikatvād udāhr̥taḥ</l>
      </lg>
      <lg xml:id="SNA.197" n="197">
	<l>atas tadanusārēṇa yady apītyādikīrtanam</l>
	<l>dēśabhēdēna bhinnatvam ity ētac cānumānikam</l>
      </lg>
      <lg xml:id="SNA.198" n="198">
	<l>pratyakṣas tu sa ēvēti pratyayas tēna bādhakaḥ</l>
	<l>paryāyēṇa yathā caikō bhinnān dēśān vrajann api</l>
      </lg>
      <lg xml:id="SNA.199" n="199">
	<l>dēvadattō na bhidyēta tathā śabdō na bhidyatē</l>
	<l>jñātaikatvō yathaivāsau dr̥śyamānaḥ punaḥ punaḥ</l>
      </lg>
      <lg xml:id="SNA.200" n="200">
	<l>na bhinnaḥ kālabhēdēna tathā śabdō na dēśataḥ</l>
	<l>paryāyād avirōdhaś cēd, vyāpitvād api dr̥śyatām</l>
      </lg>
      <lg xml:id="SNA.201" n="201">
	<l>dr̥ṣṭasiddhau hi yō dharmaḥ sarvathā sō ’bhyupēyatē</l>
	<l>varṇāntaravikāryatvād iti yōktā vināśitā</l>
      </lg>
      <lg xml:id="SNA.202" n="202">
	<l>uktē ca hētusiddhyartha sādr̥śyasmaraṇē punaḥ </l>
	<l>tatra smr̥tēr asiddhatvam, na hy ēvaṁ pāṇinēr vacaḥ</l>
      </lg>
      <lg xml:id="SNA.203" n="203">
	<l>ikārapariṇāmēna yakāraḥ kriyatām iti</l>
	<l>siddhē śabdārthasambandhē tacchāstraṁ hi pravarttatē</l>
      </lg>
      <lg xml:id="SNA.204" n="204">
	<l>prayōganiyamārthāya na caivaṁ siddhatā bhavēt</l>
	<l>bhinnaprasiddhayōs tēna dadhi dadhyēti śabdayōḥ</l>
      </lg>
      <lg xml:id="SNA.205" n="205">
	<l>ācakṣāṇēna sādhutvaṁ dadhītyautsargikaḥ kr̥taḥ</l>
	<l>anvākhyātuṁ svarūpēṇa dadhyaśabdaṁ ca vēditum</l>
      </lg>
      <lg xml:id="SNA.206" n="206">
	<l>svaśāstrē laghubōdhārtham ēkatvam iva darśitam</l>
	<l>tatrāci parataḥ siddhaṁ dadhyaśabdaṁ nivarttayan</l>
      </lg>
      <lg xml:id="SNA.207" n="207">
	<l>dadhīti śāstrataḥ prāptaḥ sō ’yaṁ tēnaiva vāryatē</l>
	<l>ikprayōgaprasaṅgē tu yaṇ sādhur iti gamyatē</l>
      </lg>
      <lg xml:id="SNA.208" n="208">
	<l>paramārthas tu naivāsmin vikārō ’bhūt kadā cana</l>
	<l>kēvalaṁ yat tu sādr̥śyaṁ tadanaikāntikīkr̥tam</l>
      </lg>
      <lg xml:id="SNA.209" n="209">
	<l>kundē dadhyavikārē ’pi tatsādr̥śyaṁ hi dr̥śyatē</l>
	<l>nāsti sarvātmanā taccēcchabdē ’pi sthānamātrakam</l>
      </lg>
      <lg xml:id="SNA.210" n="210">
	<l>tēnaitayōr asiddhatvāt mūlahētōr asiddhatā</l>
	<l>kāraṇānuvidhāyitvaṁ yac cālpatvamahattvayōḥ</l>
      </lg>
      <lg xml:id="SNA.211" n="211">
	<l>tadasiddhaṁ na varṇō hi vardhatē na padaṁ kva cit</l>
	<l>varṇāntarajanau tāvat tatpadatvaṁ vihanyatē</l>
      </lg>
      <lg xml:id="SNA.212" n="212">
	<l>apadaṁ hi bhavēd ētad yadi vā syāt padāntaram</l>
	<l>varṇō ’navayavatvāt tu vr̥ddhihrāsau na gacchati</l>
      </lg>
      <lg xml:id="SNA.213" n="213">
	<l>vyōmādivad atō ’siddhā vr̥ddhir asya svarūpataḥ</l>
	<l>atha tādrūpyavijñānaṁ hētur ity abhidhīyatē</l>
      </lg>
      <lg xml:id="SNA.214" n="214">
	<l>tathāpi vyabhicāritvaṁ śabdatvē ’pi hi tanmatiḥ</l>
	<l>vyaktyalpatvamahattvē ca yad yathānuvidhīyatē</l>
      </lg>
      <lg xml:id="SNA.215" n="215">
	<l>tathaivānuvidhānārthaṁ dhvanyalpatvamahattvayōḥ</l>
	<l>vyaṅgyānāṁ caitadastīti lōkē ’py aikāntikaṁ na tat</l>
      </lg>
      <lg xml:id="SNA.216" n="216">
	<l>darpaṇālpamahattvē ’pi dr̥śyatē ’nupatanmukham</l>
	<l>na syād avyaṅgyatā tasya tatkriyājanyatāpi vā</l>
      </lg>
      <lg xml:id="SNA.217" n="217">
	<l>na cāsyōccāraṇādanyā vidyatē janikā kriyā</l>
	<l>yathā mahatyāṁ khātāyāṁ mr̥di vyōmni mahattvadhīḥ</l>
      </lg>
      <lg xml:id="SNA.218" n="218">
	<l>alpāyām alpadhīr ēvam atyantākr̥takē sati</l>
	<l>tēnātraivaṁ parōpādhiḥ śabdavr̥ddhau matibhramaḥ</l>
      </lg>
      <lg xml:id="SNA.219" n="219">
	<l>na casyūlatvasūkṣmatvē lakṣyētē śabdavr̥ttinī</l>
	<l>buddhitīvratvamandatvē mahattvālpatvakalpanā</l>
      </lg>
      <lg xml:id="SNA.220" n="220">
	<l>sā ca paṭvī bhavaty ēva mahātējaḥprakāśitē</l>
	<l>mandaprakāśitē mandā ghaṭādāv api sarvadā</l>
      </lg>
      <lg xml:id="SNA.221" n="221">
	<l>ēvaṁ dīrghādayaḥ sarvē dhvanidharmā iti sthitam</l>
	<l>nādō vāyuguṇas tadvān vāyur vā yadi kalpyatē</l>
      </lg>
      <lg xml:id="SNA.222" n="222">
	<l>varṇānāṁ śrōtragamyatvān na ca yē śrōtragōcarāḥ</l>
	<l>tatrāvarṇātmakaḥ śabdaḥ śaṅkhādēḥ śrūyatē katham</l>
      </lg>
      <lg xml:id="SNA.223" n="223">
	<l>dhvanīnāṁ śrōtragamyatvaṁ tasmāt kē cit pracakṣatē</l>
	<l>mārutaprēritās tē ca kurvanti śrōtrasaṁskr̥tim</l>
      </lg>
      <lg xml:id="SNA.224" n="224">
	<l>varṇavyaktau ca dr̥ṣṭatvāt tēṣāṁ nādr̥ṣṭakalpanā</l>
	<l>anyē tu varṇayanty atra pūrvōktadhvanivādinaḥ</l>
      </lg>
      <lg xml:id="SNA.225" n="225">
	<l>marutām ēva nānātvād ghōṣaśrutyupapādanam</l>
	<l>tatra tālvādisaṁyōgavibhāgaiḥ prēritāḥ sphuṭam</l>
      </lg>
      <lg xml:id="SNA.226" n="226">
	<l>vyañjanti varṇam anyē tu śabdatvaṁ sarvavarṇabhāk</l>
	<l>varṇasarvagatatvāt tu nāpadyēta nirāśrayam</l>
      </lg>
      <lg xml:id="SNA.227" n="227">
	<l>na ca paryanuyōgaḥ syāt kva varṇē vyaktir ity ayam</l>
	<l>ēta ēva ca tē pūrvam uktā bōdhānuvarttinaḥ</l>
      </lg>
      <lg xml:id="SNA.228" n="228">
	<l>yēṣāṁ pracayanānātvād vr̥ttibhēdaḥ pratīyatē</l>
	<l>yad vā jātyantaraṁ santu sarvathā kāryahētukam</l>
      </lg>
      <lg xml:id="SNA.229" n="229">
	<l>tvatpakṣavad dhvanīnāṁ naḥ śaktibhēdaprakalpanam</l>
	<l>darśanasya parārthatvaṁ yadi nāma pratīyatē</l>
      </lg>
      <lg xml:id="SNA.230" n="230">
	<l>śabdasya kim ihāyātaṁ yēna nityō ’bhyupēyatē</l>
	<l>anityēṣv api dr̥ṣṭatvād dvīpajvālāghaṭādiṣu</l>
      </lg>
      <lg xml:id="SNA.231" n="231">
	<l>parārthadarśanatvasya dharmatvē ’pi na hētutā </l>
	<l>vinā sādharmyadr̥ṣṭāntād viruddhō vā bhavēd ayam</l>
      </lg>
      <lg xml:id="SNA.232" n="232">
	<l>nityānām aprayōgitvam aṇūnām api daśyatē</l>
	<l>arthapratyāyanaṁ caiṣa janmanaiva kariṣyati</l>
      </lg>
      <lg xml:id="SNA.233" n="233">
	<l>vināpi sthāsnurūpēṇa saṁyōgādīn yathā kriyā</l>
	<l>pūrvālōcanam ētasya bhūtasmr̥tyā ca karmavat</l>
      </lg>
      <lg xml:id="SNA.234" n="234">
	<l>tasmān na viniyōjyatvāt prāgastitvaṁ ghaṭādivat</l>
	<l>prakāśitaṁ yathā cārthaṁ tējasā kēna cit purā</l>
      </lg>
      <lg xml:id="SNA.235" n="235">
	<l>na vā bhūyōpi buddhyantē śabdād api tathā bhavēt</l>
	<l>darśanasya parārthatvē yadasiddhyādi cōdyatē</l>
      </lg>
      <lg xml:id="SNA.236" n="236">
	<l>tatkāṣṭhadahanō vahnirabdāhārthaṁ niyujyatē</l>
	<l>anumānaprayōgē hi vaktum ityādi yujyatē</l>
      </lg>
      <lg xml:id="SNA.237" n="237">
	<l>arthāpattir iyaṁ cōktā pakṣadharmādivarjitā</l>
	<l>yadi nāśini nityē vā vināśiny ēva vā bhavēt</l>
      </lg>
      <lg xml:id="SNA.238" n="238">
	<l>śabdē vācakasāmarthyam, tatō dūṣaṇam ucyatām</l>
	<l>phalavad vyavahārāṅgabhūtārthapratyayāṅgatā</l>
      </lg>
      <lg xml:id="SNA.239" n="239">
	<l>niṣphalatvēna śabdasya yōgyatvād avadhāryatē</l>
	<l>parīkṣyamāṇas tēnāsya yuktyā nityavināśayōḥ</l>
      </lg>
      <lg xml:id="SNA.240" n="240">
	<l>sa dharmō ’bhyupagantavyō yaḥ pradhānaṁ na bādhatē</l>
	<l>na hy aṅgāṅgānurōdhēna pradhānaphalabādhanam</l>
      </lg>
      <lg xml:id="SNA.241" n="241">
	<l>yujyatē, nāśipakṣē ca tadēkāntāt prasajyatē</l>
	<l>na hy adr̥ṣṭārthasambandhaḥ śabdō bhavati vācakaḥ</l>
      </lg>
      <lg xml:id="SNA.242" n="242">
	<l>tathā cēt syād apūrvō ’pi sarvaḥ sarvaṁ prakāśayēt</l>
	<l>sambandhadarśanaṁ cāsya nānityasyōpapadyatē</l>
      </lg>
      <lg xml:id="SNA.243" n="243">
	<l>sambandhajñānasiddhiś cēd dhruvaṁ kālāntarasthitiḥ</l>
	<l>anyasmin jñātasambandhē na cānyō vācakō bhavēt</l>
      </lg>
      <lg xml:id="SNA.244" n="244">
	<l>gōśabdējñātasambandhē nāśvaśabdō hi vācakaḥ</l>
	<l>athānyō ’pi svabhāvēna kaś cid ēvāvabōdhakaḥ</l>
      </lg>
      <lg xml:id="SNA.245" n="245">
	<l>tatrānibandhanē na syāt kō ’sāv iti viniścayaḥ</l>
	<l>yataḥ pratyaya ity ēvaṁ vyavahārō ’vakalpatē</l>
      </lg>
      <lg xml:id="SNA.246" n="246">
	<l>śrōtṇāṁ syād apītthaṁ tu vaktṇāṁ nāvakalpatē</l>
	<l>ajñātvā kam asau śabdam ādāv ēva vivakṣati</l>
      </lg>
      <lg xml:id="SNA.247" n="247">
	<l>jānāti cēd avaśyaṁ sa pūrvaṁ tēnāvadhāritaḥ</l>
	<l>tējaḥ pratyakṣaśēṣatvān na tattvē ’pi prakāśakam</l>
      </lg>
      <lg xml:id="SNA.248" n="248">
	<l>sadr̥śatvāt pratītiś cēt, taddvārēṇāpy avācakaḥ</l>
	<l>kasya caikasya sādr̥śyāt kalpyatāṁ vācakō ’paraḥ</l>
      </lg>
      <lg xml:id="SNA.249" n="249">
	<l>adr̥ṣṭasaṅgatitvēna sarvēṣāṁ tulyatā yataḥ</l>
	<l>arthavān pūrvadr̥ṣṭaś cēt, tasya tāvān kutaḥ kṣaṇaḥ</l>
      </lg>
      <lg xml:id="SNA.250" n="250">
	<l>dvistrir vānupalabdhō hi nārthavān sampratīyatē</l>
	<l>apratītānyaśabdānāṁ tatkālē ’sāv anarthakaḥ</l>
      </lg>
      <lg xml:id="SNA.251" n="251">
	<l>sa ēvānyaśrutīnāṁ syād arthavān iti vismayaḥ</l>
	<l>athāsya vidyamānā’’pi kaiś cid arthō na gamyatē</l>
      </lg>
      <lg xml:id="SNA.252" n="252">
	<l>tattulyam uttarasyēti kiṁ sādr̥śyēna vācakaḥ</l>
	<l>anarthakatvam asya syād arthānanyaśrutīn prati</l>
      </lg>
      <lg xml:id="SNA.253" n="253">
	<l>pūrvasminn api tatsattvāt sarvānarthakatā bhavēt</l>
	<l>arthavatsadr̥śatvēna yō vā śrutavatāṁ mataḥ</l>
      </lg>
      <lg xml:id="SNA.254" n="254">
	<l>mukhyō ’sāvaśrutīnāṁ syāt, tadēkatvē na yujyatē</l>
	<l>sambandhākaraṇē yuktis taduktam iti kathyatē</l>
      </lg>
      <lg xml:id="SNA.255" n="255">
	<l>śabdānityatvapakṣē ’pi viśēṣēṇa sa duṣkaraḥ</l>
	<l>śabdaṁ tāvad anuccārya sambandhakaraṇaṁ kutaḥ</l>
      </lg>
      <lg xml:id="SNA.256" n="256">
	<l>na cōccāritaṣṭasya sambandhēna prayōjanam</l>
	<l>tēnāsambaddhya naṣṭatvāt pūrvas tāvad anarthakaḥ</l>
      </lg>
      <lg xml:id="SNA.257" n="257">
	<l>uttarō ’kr̥tasambandhō vijñāyētārthavān katham</l>
	<l>śabdōccāraṇasambandhakaraṇavyāvahārikāḥ</l>
      </lg>
      <lg xml:id="SNA.258" n="258">
	<l>kriyāḥ kramasvabhāvatvāt kaḥ kuryād yugapat kva cit</l>
	<l>dēśakālādibhēdānāṁ puṁsā śabdāntaraśrutēḥ</l>
      </lg>
      <lg xml:id="SNA.259" n="259">
	<l>pūrvaṁ kr̥trimasambandhē ’py ēkaḥ śabdō na sidhyati</l>
	<l>sambandhakathanē ’py asya syād ēvaiṣā nirākr̥tiḥ</l>
      </lg>
      <lg xml:id="SNA.260" n="260">
	<l>naṣṭāsadvarttamānēṣu nākhyānasya hi sambhavaḥ </l>
	<l>arthavān kataraḥ śabdaḥ śrōturvaktrā ca kathyatām</l>
      </lg>
      <lg xml:id="SNA.261" n="261">
	<l>yadā pūrvaśrutaṁ śabdaṁ nāsau śknōti bhāṣitum</l>
	<l>na tāvad arthavantaṁ sa bravīti sadr̥śaṁ badēt</l>
      </lg>
      <lg xml:id="SNA.262" n="262">
	<l>nārthavatsadr̥śaḥ śabdaḥ śrōtus tatrōpapadyatē</l>
	<l>arthavadgrahaṇābhāvāt, na cāsāvarthavān svayam</l>
      </lg>
      <lg xml:id="SNA.263" n="263">
	<l>vaktuḥ śrōtr̥tvavēlāyām ētad ēva prasajyatē</l>
	<l>ēvaṁ ca sarvavaktṇāṁ na śabdaḥ kvacidarthavān</l>
      </lg>
      <lg xml:id="SNA.264" n="264">
	<l>bhavēd yady api sambandhaḥ sargādau kasya cit kr̥taḥ</l>
	<l>tasminn abuddhē naiva syād ēkasmāt sadr̥śē matiḥ</l>
      </lg>
      <lg xml:id="SNA.265" n="265">
	<l>atha tatkālajaiḥ pumbhis tasmin śabdē ’vadhāritē</l>
	<l>pravr̥ttēr anumīyēta tatsādr̥śyaparamparā</l>
      </lg>
      <lg xml:id="SNA.266" n="266">
	<l>tatra sambandhamārgēṇa pūrvōktēna prasajyatē</l>
	<l>smāryaṁ tanmūlasādr̥śyaṁ tadadhīnārthaniścayāt</l>
      </lg>
      <lg xml:id="SNA.267" n="267">
	<l>vastuny utpattibhinnē ca dūrādārabhya kalpitam</l>
	<l>stōkastōkaviśēṣēṇa sādr̥śyaṁ viprakr̥ṣyatē</l>
      </lg>
      <lg xml:id="SNA.268" n="268">
	<l>svaravyañjanamātrādibhēdāc chabdē viśēṣataḥ</l>
	<l>śālāmālā’’balāvēlāśīlētyādiprakalpanāt</l>
      </lg>
      <lg xml:id="SNA.269" n="269">
	<l>sādr̥śyāt pratipattau ca bhrāntijñānaṁ prasajyatē</l>
	<l>dhūmē vr̥ṣṭē ’gnisambandhē bāṣpād iva kr̥śānuṣīḥ</l>
      </lg>
      <lg xml:id="SNA.270" n="270">
	<l>ēvam astv iti cēt brūyān naitadbādhakavarjanāt</l>
	<l>tāvatā siddham iti cēt, śabdābhēdō ’pi sidhyati</l>
      </lg>
      <lg xml:id="SNA.271" n="271">
	<l>tathā bhinnam abhinnaṁ vā sādr̥śyaṁ vyaktitō bhavēt</l>
	<l>ēvam ēkam anēkaṁ vā nityaṁ vāknityam ēva vā</l>
      </lg>
      <lg xml:id="SNA.272" n="272">
	<l>bhinnatvaikatvanityatvē jātir ēva prakalpyatē</l>
	<l>abhēdānityanānātvē pūrvōktēnaiva tulyatā</l>
      </lg>
      <lg xml:id="SNA.273" n="273">
	<l>vyaktyananyat tathaikaṁ ca sādr̥śyaṁ nityam iṣyatē</l>
	<l>vyaktinityatvamāpannaṁ tathā saty asmadōhitam</l>
      </lg>
      <lg xml:id="SNA.274" n="274">
	<l>na cāvayavasāmānyarūpā sadr̥śatā tava</l>
	<l>varṇābhēdē hi sā sidhyēn na cābhēdas tvayēṣyatē</l>
      </lg>
      <lg xml:id="SNA.275" n="275">
	<l>gōśabdatvādigatvādi pūrvam ēva nirākr̥tam</l>
	<l>varṇavyaktaya ēva syur nityās tēnāvabōdhakāḥ</l>
      </lg>
      <lg xml:id="SNA.276" n="276">
	<l>gōśabdē ’vasthitē ’smākaṁ tadaśaktijakāritā</l>
	<l>gāvyādēr api gōbuddhir mūlaśabdānusāriṇī</l>
      </lg>
      <lg xml:id="SNA.277" n="277">
	<l>syāt sādr̥śyanimittā cēd gauraśabdād api dhruvam</l>
	<l>tēnāvyāvr̥ttir iṣṭātra gōśabdād ēva sā hi dhīḥ</l>
      </lg>
      <lg xml:id="SNA.278" n="278">
	<l>nanv ānupūrvyanityatvād anityō vācakō bhavēt</l>
	<l>padaṁ vācakam iṣṭaṁ hi kramādhīnā ca tanmatiḥ</l>
      </lg>
      <lg xml:id="SNA.279" n="279">
	<l>varṇāḥ sarvagatatvād vō na svataḥ kramavr̥ttayaḥ</l>
	<l>anityadhvanikāryatvāt kramasyātō vināśitā</l>
      </lg>
      <lg xml:id="SNA.280" n="280">
	<l>puruṣādhīnatā cāsya tadvivakṣāvaśād bhavēt</l>
	<l>varṇānāṁ nityatā tēna niṣphalā paramāṇuvat</l>
      </lg>
      <lg xml:id="SNA.281" n="281">
	<l>yathā saty aṇunityatvē ghaṭē tadracanātmakē</l>
	<l>na nityataivaṁ varṇēṣu nityēṣu padanāśitā</l>
      </lg>
      <lg xml:id="SNA.282" n="282">
	<l>na ca kramād vinā varṇā vijñātāḥ pratipādakāḥ</l>
	<l>kramasyaiva padatvaṁ vastasmādēvaṁ prasajyatē</l>
      </lg>
      <lg xml:id="SNA.283" n="283">
	<l>padaṁ varṇātiriktaṁ tu yēṣāṁ syāt kramavarjitam</l>
	<l>tēṣām ēvārthavatyēṣā śabdanityatvakalpanā</l>
      </lg>
      <lg xml:id="SNA.284" n="284">
	<l>na tāvad ānupūrvyasya padatvaṁ naḥ prasajyatē</l>
	<l>na hi vastvantarādhāram ētad dr̥ṣṭaṁ prakāśakam</l>
      </lg>
      <lg xml:id="SNA.285" n="285">
	<l>dvayē saty api tēnātra vijñēyō ’rthasya vācakaḥ</l>
	<l>varṇāḥ kiṁ nu kramōpētāḥ kiṁ nu varṇāśrayaḥ kramaḥ</l>
      </lg>
      <lg xml:id="SNA.286" n="286">
	<l>kramaḥ kramavatām aṅgam iti kiṁ yuktisādhyatā</l>
	<l>dharmamātram asau tēṣāṁ na vastvantaram iṣyatē</l>
      </lg>
      <lg xml:id="SNA.287" n="287">
	<l>itthaṁ pratīyamānāḥ syur varṇās tēnāvabōdhakāḥ</l>
	<l>na ca kramasya kāryatvaṁ pūrvasiddhaparigrahāt</l>
      </lg>
      <lg xml:id="SNA.288" n="288">
	<l>vaktā na hi kramaṁ kañ cid svātantryēṇa prapadyatē</l>
	<l>yathaivāsya parair uktis tathaivainaṁ vivakṣati</l>
      </lg>
      <lg xml:id="SNA.289" n="289">
	<l>parō ’py ēvam ataś cāsya, sambandhavadanityatā </l>
	<l>tēnaivaṁ vyavahārāt syād akauṭasthyē ’pi nityatā</l>
      </lg>
      <lg xml:id="SNA.290" n="290">
	<l>yatnataḥ pratiṣēdhyā naḥ puruṣāṇāṁ svatantratā</l>
	<l>varṇānām api nanv ēvam akauṭasthyē ’pi sētsyati</l>
      </lg>
      <lg xml:id="SNA.291" n="291">
	<l>nityēṣu satsu varṇēṣu vyavahārāt kramōdayaḥ</l>
	<l>ghaṭādiracanā yadvannityēṣu paramāṇuṣu</l>
      </lg>
      <lg xml:id="SNA.292" n="292">
	<l>tadabhāvē hi nirmūlā racanā nāvadhāryatē</l>
	<l>aṇukalpāś ca varṇāṁśā na santīty upapāditam</l>
      </lg>
      <lg xml:id="SNA.293" n="293">
	<l>parair uktān bravīmīti vivakṣā cēdr̥śī dhruvam</l>
	<l>tathā ca nityatāpattiḥ, na cānyaccihnam asti vaḥ</l>
      </lg>
      <lg xml:id="SNA.294" n="294">
	<l>tajjātīyatvasādr̥śyē niṣiddhē, yat tu sambhavēt</l>
	<l>śabdatvēna sajātitvaṁ tulyaṁ śabdāntarēṣu tat</l>
      </lg>
      <lg xml:id="SNA.295" n="295">
	<l>jātyā yāthā ghaṭādīnāṁ vyavahārōpalakṣaṇam</l>
	<l>tathaiva cānupūrvyādēr jātidvārēṇa sētsyati</l>
      </lg>
      <lg xml:id="SNA.296" n="296">
	<l>tālvādijātayas tāvat sarvapuṁsāṁ vyavasthitāḥ</l>
	<l>vaktā tāvad dhvanīṁs tābhir upalakṣya nirasyati</l>
      </lg>
      <lg xml:id="SNA.297" n="297">
	<l>tēṣāṁ ca jātayō bhinnāḥ śabdābhivyaktihētavaḥ</l>
	<l>yāvadvarṇaṁ pravartantē vyaktayō vā tadanvitāh</l>
      </lg>
      <lg xml:id="SNA.298" n="298">
	<l>tatra tālvādisaṁyōgavibhāgakramapūrvakam</l>
	<l>dhvanīnām ānupūrvyaṁ syāj jātyā cōbhayanityatā</l>
      </lg>
      <lg xml:id="SNA.299" n="299">
	<l>yathaiva bhramaṇādīnāṁ bhāgair jātyā ca lakṣitaiḥ</l>
	<l>kramānuvr̥ttir ēvaṁ syāt tālvādidhvanivarṇabhāk</l>
      </lg>
      <lg xml:id="SNA.300" n="300">
	<l>vyaktīnām ēva vā saukṣmyāj jātidharmāvadhāraṇam</l>
	<l>tadvaśēna ca varṇānāṁ vyāpitvē ’pi kramagrahaḥ</l>
      </lg>
      <lg xml:id="SNA.301" n="301">
	<l>ēvaṁ dhvaniguṇān sarvān nityatvēna vyavasthitān</l>
	<l>varṇā anupatantaḥ syur arthabhēdāvabōdhinaḥ</l>
      </lg>
      <lg xml:id="SNA.302" n="302">
	<l>ānupūrvī ca varṇānāṁ hrasvadīrghaplutāś ca yē</l>
	<l>kālasya pravibhāgās tair jāyantē dhvanyupādhayaḥ</l>
      </lg>
      <lg xml:id="SNA.303" n="303">
	<l>kālaś caikō vibhur nityaḥ, pravibhaktō ’pi gamyatē</l>
	<l>varṇavat, sarvabhāvēṣu vyajyatē kēna cit kva cit</l>
      </lg>
      <lg xml:id="SNA.304" n="304">
	<l>varṇēṣu vyajyamānasya tasya pratyāyanāṅgatā</l>
	<l>anyatrāpi tu sadbhāvāt tatsvarūpasya nityatā</l>
      </lg>
      <lg xml:id="SNA.305" n="305">
	<l>tasmān na padadharmō ’sti vināśō kaś cid īdr̥śaḥ</l>
	<l>tēna nityaṁ padaṁ siddhaṁ varṇānityatvavādinām</l>
      </lg>
      <lg xml:id="SNA.306" n="306">
	<l>paradharmē ’pi cāṅgatvam uktam aśvagajādivat</l>
	<l>nityatāyāṁ ca sarvēṣām arthapattēḥ pramāṇatā</l>
      </lg>
      <lg xml:id="SNA.307" n="307">
	<l>padē ’navayavē cāpi vyañjakaiḥ kramavr̥ttibhiḥ</l>
	<l>puruṣādhīnatāyāṁ ca na prāmāṇyaṁ prasajyatē</l>
      </lg>
      <lg xml:id="SNA.308" n="308">
	<l>vākkyēṣu dr̥ṣṭam ētac ca tannirbhāgatvavādinām</l>
	<l>anyathānupapattyā tat sarvathā padanityatā</l>
      </lg>
      <lg xml:id="SNA.309" n="309">
	<l>parāthadarśanārthatvaṁ yēnāyaṁ pratipadyatē</l>
	<l>sa dharmō hy anumānāya sambandhāpēkṣitōcyatē</l>
      </lg>
      <lg xml:id="SNA.310" n="310">
	<l>na sādhanaprayōgō ’yaṁ sūtrakārēṇa racyatē</l>
	<l>vr̥ttikārēṇa cārthas tu yōgyō dvābhyāṁ nirūpitaḥ</l>
      </lg>
      <lg xml:id="SNA.311" n="311">
	<l>atrōcyatē sthiraḥ śabdō dhūmagōtvādijātivat</l>
	<l>sambandhānubhvāpēkṣasāmānyārthāvabōdhanāt</l>
      </lg>
      <lg xml:id="SNA.312" n="312">
	<l>anyāpōhanasārūpyajātiliṅgatvakalpanē</l>
	<l>viśēṣāṇām aliṅgatvāt sarvasāmānyanityatā</l>
      </lg>
      <lg xml:id="SNA.313" n="313">
	<l>svavākyādivirōdhō vā parārthatvēna kathyatē</l>
	<l>pratijñōccāryatē sarvā sādhyārthapratipattayē</l>
      </lg>
      <lg xml:id="SNA.314" n="314">
	<l>na cānityā bravīty ēṣā svārtham ity upapāditam</l>
	<l>tēnārthapratyayāpannān nityatvān nāśabādhanam</l>
      </lg>
      <lg xml:id="SNA.315" n="315">
	<l>arthābhidhānasāmarthyam abhyupētya ca sādhayēt</l>
	<l>pūrvābhyupagatēnāpi nāśitvaṁ bādhatē paraḥ</l>
      </lg>
      <lg xml:id="SNA.316" n="316">
	<l>arthapratītisāmarthyaiḥ pratiśāstram upāśritaiḥ</l>
	<l>āgamēnāpi nāśitvaṁ bādhyatē sarvavādinām</l>
      </lg>
      <lg xml:id="SNA.317" n="317">
	<l>sarvalōkaprasiddhyā ca bādhaḥ pūrvōktayā diśā</l>
	<l>anumānavirōdhō ’pi prāguktēnaiva hētunā</l>
      </lg>
      <lg xml:id="SNA.318" n="318">
	<l>pratyakṣēṇa viruddhatvaṁ saṅkhyābhāvē ’bhidhāsyatē </l>
	<l>vaktavyaś caiṣa kaḥ śabdō nāśitvēna prasādhyatē</l>
      </lg>
      <lg xml:id="SNA.319" n="319">
	<l>triguṇaḥ paudgalō vā’’yam ākāśasyātha vā guṇaḥ</l>
	<l>varṇād anyō ’tha nādātmā vāyurūpō ’rthavācakaḥ</l>
      </lg>
      <lg xml:id="SNA.320" n="320">
	<l>padavākyātmakaḥ sphōṭaḥ sārūpyānyanivarttanē</l>
	<l>ētēṣām astv anityatvaṁ nāsmākaṁ tēṣu nityatā</l>
      </lg>
      <lg xml:id="SNA.321" n="321">
	<l>aprasiddhaviśēṣyatvam āśrayāsiddhahētutā</l>
	<l>athāsmad iṣṭaḥ pakṣaḥ syād dvayam ētat samaṁ tava</l>
      </lg>
      <lg xml:id="SNA.322" n="322">
	<l>śabdamātram athōcyēta śabdatvaṁ ca tathā sati</l>
	<l>anityaṁ tac ca sarvēṣāṁ nityam iṣṭaṁ viruddhyatē</l>
      </lg>
      <lg xml:id="SNA.323" n="323">
	<l>yatkiñcid iha sāmānyaṁ nityaṁ sarvēṇa kalpyatē</l>
	<l>anityatvē hi naitat syād vyaktiṣu kāsu cit</l>
      </lg>
      <lg xml:id="SNA.324" n="324">
	<l>vyaktayaḥ śabdaśabdēna na śakyantē ca bhāṣitum</l>
	<l>tāsāṁ jātyatirēkē ca pūrvōktē ēva dūṣaṇē</l>
      </lg>
      <lg xml:id="SNA.325" n="325">
	<l>āśrayān atirēkē tu jātāv iva virōdhitā</l>
	<l>aprasiddhaviśēṣyatvaṁ syāt parēṣāṁ ca pūrvavat</l>
      </lg>
      <lg xml:id="SNA.326" n="326">
	<l>anityavaṁ ca nāśitvaṁ yady ātyantikam ucyatē</l>
	<l>tatō ’smān prati pakṣaḥ syād aprasiddhaviśēṣaṇaḥ</l>
      </lg>
      <lg xml:id="SNA.327" n="327">
	<l>yathā kathañ cid iṣṭā cēd anityavyapadēśyatā</l>
	<l>anabhivyaktyavasthātaḥ sābhivyaktyātmanēṣyatē</l>
      </lg>
      <lg xml:id="SNA.328" n="328">
	<l>aikāntikavikalpē ca vyatirēkavināśayōḥ</l>
	<l>pūrvābhyupagamēnāpi virōdhaḥ sāṁkhyajainayōḥ</l>
      </lg>
      <lg xml:id="SNA.329" n="329">
	<l>pratyakṣaindriyakatvādēr aulūkyānām asiddhatā</l>
	<l>anēkaśabdakalpyatvād ādyamadhyabhavēṣu ca</l>
      </lg>
      <lg xml:id="SNA.330" n="330">
	<l>antyaśabdē ’pi pakṣē syād āśrayāsiddhatā mama</l>
	<l>sarvaśabdēṣu sādhyēṣu hētur avyāpakas tava</l>
      </lg>
      <lg xml:id="SNA.331" n="331">
	<l>sāmānyair vyabhicāraś ca, jātimattvē satīti cēt</l>
	<l>tathāpi, asiddham asmākaṁ tadvattvaṁ vyatiriktayā</l>
      </lg>
      <lg xml:id="SNA.332" n="332">
	<l>ananyayā tu tadvattā tavāsidhētyahētutā</l>
	<l>athānuvr̥ttivyāvr̥ttihētunā yujyatē matup</l>
      </lg>
      <lg xml:id="SNA.333" n="333">
	<l>tathāpy asty ēva tadvattā tēṣāṁ sāmānyabuddhitaḥ</l>
	<l>gōtvādiṣv api sāmānyaṁ sāmānyam iti nō matiḥ</l>
      </lg>
      <lg xml:id="SNA.334" n="334">
	<l>vyāvarttatē viśēṣēbhyaḥ sēti śabdēna tulyatā</l>
	<l>nityatvaṁ cānugāmyēṣām anityēbhyō nivarttitam</l>
      </lg>
      <lg xml:id="SNA.335" n="335">
	<l>athātra gauṇamithyātvē syātām varṇēṣu tē samē</l>
	<l>yōgīndriyāvagamyaiś ca vyabhicārō ’ṇubhis tava</l>
      </lg>
      <lg xml:id="SNA.336" n="336">
	<l>nityānām api tēṣāṁ hi pratyakṣatvādisambhavaḥ</l>
	<l>atha syāt tannivr̥ttyartham asmadādiviśēṣaṇam</l>
      </lg>
      <lg xml:id="SNA.337" n="337">
	<l>ahaṁpratyayavijñēyair ātmabhirvyabhicāritā</l>
	<l>liṅgaśabdādyabhāvēna manassaṁyōgahētukam</l>
      </lg>
      <lg xml:id="SNA.338" n="338">
	<l>pratyakṣaṁ caitadēkāntāt sukhādāv iva kalpyatē</l>
	<l>bāhyēndriyāvagamyatvam atha kuryād viśēṣaṇam</l>
      </lg>
      <lg xml:id="SNA.339" n="339">
	<l>tathāpi vyabhicāryēva jātīnāṁ jātimattayā</l>
	<l>ēkārthasamavāyēna jātir jātimatī hi vaḥ</l>
      </lg>
      <lg xml:id="SNA.340" n="340">
	<l>ādhāratvam athōcyēta, nāmūrtā''dhīyatē hy asau</l>
	<l>samavāyaṁ yadi brūyāḥ tvadīyaḥ sō ’pi vāritaḥ</l>
      </lg>
      <lg xml:id="SNA.341" n="341">
	<l>abhēdavr̥ttiṁ brūyāś cēt, jātīnām api sēṣyatē</l>
	<l>klēśaś ca nityavaidharmyē kr̥tō bahuviśēṣaṇaiḥ</l>
      </lg>
      <lg xml:id="SNA.342" n="342">
	<l>svaśabdēnaiva tāny uktvā tēbhyō ’nyatvaṁ varaṁ kr̥tam</l>
	<l>ēvaṁ ca śakyatē vaktaṁ nityatāpy ambarādivat</l>
      </lg>
      <lg xml:id="SNA.343" n="343">
	<l>tadbhinnā’’nityavr̥kṣādivyatiriktatvahētukā</l>
	<l>kēvalaindriyakatvē ’pi sāṁkhyabauddhaprakalpitē</l>
      </lg>
      <lg xml:id="SNA.344" n="344">
	<l>jātyā sādhitayēdānīṁ vyabhicāraḥ pratīyatē</l>
	<l>asiddhē pakṣadharmatvē yathaiva prativādinaḥ</l>
      </lg>
      <lg xml:id="SNA.345" n="345">
	<l>na hētur labhyatē, tadvadanvayavyatirēkayōḥ</l>
	<l>tatra yady apy asiddhā syāj jātiḥ sādhanavādinaḥ</l>
      </lg>
      <lg xml:id="SNA.346" n="346">
	<l>tāvat tathāpy ahētutvaṁ yāvat sā na nirākr̥tā</l>
	<l>kāryā caindriyakatvē ’pi kiṁ vastv iti nirūpaṇā</l>
      </lg>
      <lg xml:id="SNA.347" n="347">
	<l>vyaktyananyatvanānātvabhēdābhēdēṣu ca sphuṭā </l>
	<l>tatrāsādhāraṇāsiddha sādhyahīnasapakṣatāḥ</l>
      </lg>
      <lg xml:id="SNA.348" n="348">
	<l>vikalpitānusārēṇa vaktavyā vādyapēkṣayā</l>
	<l>viruddhāvyabhicāritvaṁ vakṣyamāṇaiś ca hētubhiḥ</l>
      </lg>
      <lg xml:id="SNA.349" n="349">
	<l>kēvalākāśavarttitvād aulūkyasya vibhutvavat</l>
	<l>tathā ca śrōtragamyatvāc chabdatvavad iti sthitiḥ</l>
      </lg>
      <lg xml:id="SNA.350" n="350">
	<l>prāguktēna vibhutvēna vyōmavac cāsya nityatā</l>
	<l>sapakṣō ’pi vikalpyō ’tra śrutyarthē sādhyahīnatā</l>
      </lg>
      <lg xml:id="SNA.351" n="351">
	<l>vyaktilakṣaṇapakṣē ’pi jātyanyānanyakalpanā</l>
	<l>anyatvē dharmyasiddhir nō ’nanyatvē ’pi parān prati</l>
      </lg>
      <lg xml:id="SNA.352" n="352">
	<l>aviśēṣē ’pi nānityaṁ na nityaṁ vastu tanmama</l>
	<l>aṁśō hy ētasya jātyākhyō nityō dhvaṁsītarō mataḥ</l>
      </lg>
      <lg xml:id="SNA.353" n="353">
	<l>anityatā vikalpyātra, nāśaś cēt sādhyahīnatā</l>
	<l>mamānyathā tu bhavatām, ity ēṣā dūṣaṇōktidik</l>
      </lg>
      <lg xml:id="SNA.354" n="354">
	<l>sarvēṇa śabdarūpaṁ ca vācakaṁ nityam iṣyatē</l>
	<l>tatsvarūpē vivādas tu varṇās tatra ca sādhitāḥ</l>
      </lg>
      <lg xml:id="SNA.355" n="355">
	<l>sambandhanityatāyāḥ kiṁ śabdādhikaraṇē ’bhidhā</l>
	<l>tādarthyāc chabdacintāyāḥ saiva hy atrādhikāritī</l>
      </lg>
      <lg xml:id="SNA.356" n="356">
	<l>yad vā sambandhanityatvadvārēyaṁ śabdanityatā</l>
	<l>sādhyatē, na vinaṣṭē hi śabdē tannityatā bhavēt</l>
      </lg>
      <lg xml:id="SNA.357" n="357">
	<l>anityānāṁ hi nityātmā yaḥ sambandhaḥ pratīyatē</l>
	<l>āśrayāṇām anucchēdān na kva cit sa virudhyatē</l>
      </lg>
      <lg xml:id="SNA.358" n="358">
	<l>na cānucchēdarūpēṇa gōśabdānām iha sthitiḥ</l>
	<l>na caiṣāṁ gamyatē bhēdas tēnaikasyaiva nityatā</l>
      </lg>
      <lg xml:id="SNA.359" n="359">
	<l>kr̥trimatvē ca sambandhas tatprayōgāpavarjanāt</l>
	<l>tadēkavyaktiniṣṭhatvān naiva sārvatrikō bhavēt</l>
      </lg>
      <lg xml:id="SNA.360" n="360">
	<l>pārthivadravyasattādilāṅgūlatvādisaṅkarāt</l>
	<l>vinā prayōgabhūyas tvaṁ na syād gōtvāvadhāraṇā</l>
      </lg>
      <lg xml:id="SNA.361" n="361">
	<l>tasmād akr̥trimaḥ śabdō na kadā cid vinaṣyati</l>
	<l>nityēna nityasambandhād ākāśaparamāṇuvat</l>
      </lg>
      <lg xml:id="SNA.362" n="362">
	<l>yad vā sambandhanityatvaṁ sūtrē ’smin naiva varṇyatē</l>
	<l>śabdanityatvamātrē ’pi bhāṣyaṁ hy ētasya yujyatē</l>
      </lg>
      <lg xml:id="SNA.363" n="363">
	<l>sammugdhānēkasāmānyaviṣayō hi sakr̥cchrutaḥ</l>
	<l>niṣkr̥ṣṭasvārthavācitvaṁ śabdō na pratipadyatē</l>
      </lg>
      <lg xml:id="SNA.364" n="364">
	<l>bahubhiḥ śravaṇair ēva prāṇitvādīni varjayēt</l>
	<l>śuklādigamanādīni sāsnālāṅgūlatādi ca</l>
      </lg>
      <lg xml:id="SNA.365" n="365">
	<l>śābalēyādikhaṇḍādivyaktīś ca svanibandhanāḥ</l>
	<l>niṣkr̥aṣṭagōtvavācitvaṁ cirēṇa pratipadyatē</l>
      </lg>
      <lg xml:id="SNA.366" n="366">
	<l>tāvatkālaṁ sthiraṁ cainaṁ kaḥ paścān nāśayiṣyati</l>
	<l>anapēkṣatvasūtrēṇa tac caitat sādhayiṣyatē</l>
      </lg>
      <lg xml:id="SNA.367" n="367">
	<l>kriyāvatām abhēdē hi kriyāvr̥ttiṣu kr̥tvasuc</l>
	<l>tatprayōgād dhruvaṁ tasya śbdasyāvarttatē kriyā</l>
      </lg>
      <lg xml:id="SNA.368" n="368">
	<l>punaḥprayōgavijñānaṁ na hi śabdāntarē bhavēt</l>
	<l>tasyāṁ ca śabdasaṁkhyāyām aṣṭāv iti bhavēcchrutiḥ</l>
      </lg>
      <lg xml:id="SNA.369" n="369">
	<l>bhuktavantō ’ṣṭakr̥tvō ’dya brāhmaṇā iti dr̥śyatē</l>
	<l>dravyabhēdē ’py anēkāntaṁ matvā''ha kim atō yadi</l>
      </lg>
      <lg xml:id="SNA.370" n="370">
	<l>tasmāt tatparihārāya pramāṇāntaram ucyatē</l>
	<l>pratyabhijñānam ētēna prayōgēṇōpalakṣitam</l>
      </lg>
      <lg xml:id="SNA.371" n="371">
	<l>kr̥tvasuc cāpi naivāyaṁ vyabhicārīti gamyatē</l>
	<l>yataḥ prayujyatē caikabrāhmaṇatvavivakṣayā</l>
      </lg>
      <lg xml:id="SNA.372" n="372">
	<l>pramāṇaṁ pratyabhijñānaṁ dr̥ḍhēndriyatayōcyatē</l>
	<l>itarō ’siddhatām āha sādr̥śyād grāhyadūṣaṇāt</l>
      </lg>
      <lg xml:id="SNA.373" n="373">
	<l>nityaṁ sadr̥śa ēvēti yatra rūḍhā matir bhavēt</l>
	<l>sa iti pratyabhijñānaṁ bhrāntis tatrāvakalpatē</l>
      </lg>
      <lg xml:id="SNA.374" n="374">
	<l>iha nityaṁ sa ēvēti vijñānaṁ jāyatē dr̥ḍham</l>
	<l>tadāstitvādhikatvāc ca prāmāṇyaṁ tasya sādhitam</l>
      </lg>
      <lg xml:id="SNA.375" n="375">
	<l>nityaprasaṅgadvārēṇa spaṣṭayōr apy anityaōḥ</l>
	<l>pratyabhijñānasadbhāvād anaikāntikatōcyatē</l>
      </lg>
      <lg xml:id="SNA.376" n="376">
	<l>na pratyakṣē iti tv ētadasambaddham ivōttaram </l>
	<l>yatō nātra parēṇōktā pratyakṣatvēna nityatā</l>
      </lg>
      <lg xml:id="SNA.377" n="377">
	<l>pratyakṣatvād ghaṭādīnāṁ mā prasāṅkṣīddhi nityatā</l>
	<l>atīndriyatvān mā bhuc ca vyōmādēr apy anityatā</l>
      </lg>
      <lg xml:id="SNA.378" n="378">
	<l>na ca nityē svarūpēṇa tēnōktē buddhikarmaṇī</l>
	<l>yā tv anaikāntikatvōktiḥ sā tathaivāvatiṣṭhatē</l>
      </lg>
      <lg xml:id="SNA.379" n="379">
	<l>na tayōḥ pratyabhijñānam ētad ēva kilōcyatē</l>
	<l>pratyakṣatvaniṣēdhēna pratyakṣēṇa hi tad bhavēt</l>
      </lg>
      <lg xml:id="SNA.380" n="380">
	<l>tēna hētōr abhāvō ’yaṁ vipakṣānujñayōcyatē</l>
	<l>hētuṁ cāpy abhyanujñāya vipakṣō nēti kathyatē</l>
      </lg>
      <lg xml:id="SNA.381" n="381">
	<l>sādhyaṁ nityasvarūpaṁ cēd ētayōḥ pratyabhijñayā</l>
	<l>tatrāsambaddhatā vācyā yōktā paṅktivanē prati</l>
      </lg>
      <lg xml:id="SNA.382" n="382">
	<l>pratyabhijñānanityatvē yāpy ēṣānavadhāraṇā</l>
	<l>anādarāya, na hy asmāt prakr̥taṁ mama duṣyati</l>
      </lg>
      <lg xml:id="SNA.383" n="383">
	<l>vyaktirūpēṇa vā yēna nāśitvaṁ buddhikarmaṇōḥ</l>
	<l>na tatra pratyabhijñānaṁ, ghaṭabuddhau hi nāsya dhīḥ</l>
      </lg>
      <lg xml:id="SNA.384" n="384">
	<l>yēna tu pratyabhijñānaṁ śaktijātyātmanānayōḥ</l>
	<l>tēna nityatvam ēvēṣṭaṁ kathañ cit sarvavādinām</l>
      </lg>
      <lg xml:id="SNA.385" n="385">
	<l>ēvaṁ tu pratyabhijñānaṁ vācōktaṁ kliṣṭayānayā</l>
	<l>na ca śakyaṁ nirākartuṁ sarvalōkaprasiddhitaḥ</l>
      </lg>
      <lg xml:id="SNA.386" n="386">
	<l>yēna nāma pramāṇēna grahaṇaṁ buddhikarmaṇōḥ</l>
	<l>tēnaiva pratyabhijñānān nityatvaṁ kiṁ na siddhyati</l>
      </lg>
      <lg xml:id="SNA.387" n="387">
	<l>vāṅmātrāt pratyabhijñānaṁ śakyaṁ śabdē ’pabhāṣitum</l>
	<l>pratyabhijñānapēkṣēṇa na pratyakṣēṇa kiñ cana</l>
      </lg>
      <lg xml:id="SNA.388" n="388">
	<l>rūpaśabdāvibhāgāc cēty atraitat sādhayiṣyatē</l>
	<l>pratyakṣanityaṁ karmēti, tēnaiṣātrōpavarṇanā</l>
      </lg>
      <lg xml:id="SNA.389" n="389">
	<l>nāsmābhiḥ pratyabhijñānaṁ nityasādhanam iṣyatē</l>
	<l>anityavādinas tv ēṣā pratyakṣēṇa viruddhatā</l>
      </lg>
      <lg xml:id="SNA.390" n="390">
	<l>tēnānaikāntikō nāyaṁ siddhāntāntaradūṣaṇam</l>
	<l>dhīkarmasv api kiṁ naivam anityatvaṁ nivāryatē</l>
      </lg>
      <lg xml:id="SNA.391" n="391">
	<l>taducyatē vināśitvam anumānāt pratīyatē</l>
	<l>śabdē pratyakṣagamyē ca tēna bādhō balīyasā</l>
      </lg>
      <lg xml:id="SNA.392" n="392">
	<l>dhīkarmaṁ pratyabhijñānān nityatā tvānumānikī</l>
	<l>tādr̥śī nāśitāpīti na syāt tatra balābalam</l>
      </lg>
      <lg xml:id="SNA.393" n="393">
	<l>na hi tē iti tēnāha, yad vā hētōr viśēṣaṇam</l>
	<l>pratyakṣam, śrautratā cēyaṁ hētuḥ śabdatvavat kr̥taḥ</l>
      </lg>
      <lg xml:id="SNA.394" n="394">
	<l>yatkarmātīndriyādhāraṁ tadapratyakṣam ucyatē</l>
	<l>apratyakṣēti buddhiś ca śūnyavādē nirūpitā</l>
      </lg>
      <lg xml:id="SNA.395" n="395">
	<l>pratyakṣadravyavarttinyō dr̥śyantē yōḥ punaḥ kriyāḥ</l>
	<l>tāsāṁ varṇavad ēvēṣṭaṁ nityatvaṁ pratyabhijñayā</l>
      </lg>
      <lg xml:id="SNA.396" n="396">
	<l>vyañjakābhāvataś cāsāṁ santatānupalabdhitā</l>
	<l>yad ēvōtpādakaṁ vaḥ syāt tad ēva vyañjakaṁ mama</l>
      </lg>
      <lg xml:id="SNA.397" n="397">
	<l>tava śabdatvakartr̥tvē nityē api satī yathā</l>
	<l>na nityam upalabhyētē tathā mē buddhikarmaṇī</l>
      </lg>
      <lg xml:id="SNA.398" n="398">
	<l>yathā vā śaktisadbhāvē kutaś cit kāraṇād r̥tē</l>
	<l>na kāryāṇy upajāyantē tathābhivyaktir iṣyatām</l>
      </lg>
      <lg xml:id="SNA.399" n="399">
	<l>vyaktibhyō ’nyatayā tāvat karma klēśēna kalpyatē</l>
	<l>punarjātisahasrāṇāṁ tadbhēdē kliṣṭakalpanā</l>
      </lg>
      <lg xml:id="SNA.400" n="400">
	<l>tata ēkatvanityatvapratyēkasamavāyitāḥ</l>
	<l>vr̥ttiś ca viprakīrṇēṣu karmabhāgēṣu nāśiṣu</l>
      </lg>
      <lg xml:id="SNA.401" n="401">
	<l>ēkatvāc calanādīnāṁ tasmād ēkātmikā matiḥ</l>
	<l>prayatnāśrayanānātvād buddhibhēdaḥ pravarttatē</l>
      </lg>
      <lg xml:id="SNA.402" n="402">
	<l>naiva hy atrāpi vicchinnāḥ śābalēyādipiṇḍavat</l>
	<l>karmavyaktīr vijānīmaḥ kalpayēma dvayaṁ yataḥ</l>
      </lg>
      <lg xml:id="SNA.403" n="403">
	<l>śīghramandādibhēdē ’pi syāt prayatnādibhēdataḥ</l>
	<l>vyaktidvārō yathā jātēḥ vyaktēr vā jananē yathā</l>
      </lg>
      <lg xml:id="SNA.404" n="404">
	<l>buddhīnām api caitanyasvābhāvyāt puruṣasya naḥ</l>
	<l>nityatvam ēkatā cēṣṭā, bhēdas tu viṣayāśrayaḥ</l>
      </lg>
      <lg xml:id="SNA.405" n="405">
	<l>svarūpēṇa yathā vahnir nityaṁ dahanakarmakaḥ </l>
	<l>upanītaṁ dahatyarthaṁ dārhya nānyanna cānyathā</l>
      </lg>
      <lg xml:id="SNA.406" n="406">
	<l>yathā vā darpaṇaḥ svacchō yathā ca sphaṭikō ’malaḥ</l>
	<l>yadyannidhīyatē yōgyaṁ tacchāyāṁ pratipadyatē</l>
      </lg>
      <lg xml:id="SNA.407" n="407">
	<l>tathaiva nityacaitanyāḥ pumāṁsō dēhavr̥ttayaḥ</l>
	<l>gr̥hṇanti karaṇānītān rūpādīn, dhīr asau matā</l>
      </lg>
      <lg xml:id="SNA.408" n="408">
	<l>tēnōpanētr̥sambandhabhaṅgitvād bhaṅginō matiḥ</l>
	<l>nanityaṁ dāhakō vahnir dāhyāsannidhinā yathā</l>
      </lg>
      <lg xml:id="SNA.409" n="409">
	<l>tatra bōdhātmakatvēna pratyabhijñāyatē matiḥ</l>
	<l>ghaṭahastyādibuddhitvaṁ tadbhēdāl lōkasammatam</l>
      </lg>
      <lg xml:id="SNA.410" n="410">
	<l>saivēti nōcyatē buddhir arthabhēdānusāribhiḥ</l>
	<l>na cāsyāḥ pratyabhijñānam arthabhēdē ’nupāśritē</l>
      </lg>
      <lg xml:id="SNA.411" n="411">
	<l>ētanmanasi kr̥tvā''ha nityē ēvēti bhāṣyakr̥t</l>
	<l>ētayaiva diśā vācyā śuklādēr api nityatā</l>
      </lg>
      <lg xml:id="SNA.412" n="412">
	<l>saṁsargamātrabhēdēna syāt tatrāpi hi bhēdadhīḥ</l>
	<l>svarūpaṁ tu tad ēvēti kō jātiṁ kathayiṣyati</l>
      </lg>
      <lg xml:id="SNA.413" n="413">
	<l>kva cid dravyēṇa saṁsargaḥ kva cin na syād guṇāntaraiḥ</l>
	<l>śuklādēs tēna bhinnatvaṁ siddhaṁ bhāsuradhūsaraiḥ</l>
      </lg>
      <lg xml:id="SNA.414" n="414">
	<l>jvālādēḥ kṣaṇikatvē ’pi pratyabhijñēti cēt, na tat</l>
	<l>tatrāpi pratyabhijñēyaṁ sāmānyaṁ nityam ēva naḥ</l>
      </lg>
      <lg xml:id="SNA.415" n="415">
	<l>bhēdabuddhis tu yatrāṁśē syāt kēna cid upādhinā</l>
	<l>tatra naḥ pratyabhijñānaṁ bhēdabuddhyaiva vāritam</l>
      </lg>
      <lg xml:id="SNA.416" n="416">
	<l>hy astanōccāritas tasmād gōśabdō ’dyāpi vidyatē</l>
	<l>gōśabdajñānagamyatvād yathōktō ’dyaiṣa gaur iti</l>
      </lg>
      <lg xml:id="SNA.417" n="417">
	<l>hyō vāsīd ēṣa gōśabdaḥ pūrvōktēnaiva hētunā</l>
	<l>yad vā gōtvābhidhāyitvaṁ vācyō hētur dvayōr api</l>
      </lg>
      <lg xml:id="SNA.418" n="418">
	<l>gōśabdabuddhyā hy astanyā gōśabdō ’yaṁ prakāśitaḥ</l>
	<l>gōśabdaviṣayatvēna yathaivādyaprasūtayā</l>
      </lg>
      <lg xml:id="SNA.419" n="419">
	<l>iyaṁ vā taṁ vijānāti taddhētōḥ pūrvabuddhivat</l>
	<l>ubhē vāpy ēkaviṣayē bhavētām ēkabuddhivat</l>
      </lg>
      <lg xml:id="SNA.420" n="420">
	<l>dēśakālādibhinnā vā samastā gōtvabuddhayaḥ</l>
	<l>ēkagōśabdajanyāḥ syur gōdhītvād ēkabuddhivat</l>
      </lg>
      <lg xml:id="SNA.421" n="421">
	<l>gōśabdabuddhayō ’py ēvam ēkagōśabdagōcarāḥ</l>
	<l>gōśabdaviṣayatvēna kalpyantām ēkabuddhivat</l>
      </lg>
      <lg xml:id="SNA.422" n="422">
	<l>gōśabdatvaniṣēdhāc ca nātra syāt siddhasādhyatā</l>
	<l>ghaṭādēr ēkatāpattau jātyēṣṭaṁ siddhasādhanam</l>
      </lg>
      <lg xml:id="SNA.423" n="423">
	<l>vyaktīnām ēkatārpattiṁ kuryāc cēd anayā diśā</l>
	<l>tasya dr̥ṣṭaviruddhatvaṁ vācyaṁ sarvapramāṇakam</l>
      </lg>
      <lg xml:id="SNA.424" n="424">
	<l>yē ’pi sthūlavināśānām anyathānupapattitaḥ</l>
	<l>kalpayantyantarā sūkṣmaṁ vināśitvaṁ pratikṣaṇam</l>
      </lg>
      <lg xml:id="SNA.425" n="425">
	<l>tē ’pi kṣaṇikanāśitvād adhikāṁ sthūlanāśitām</l>
	<l>śabdānām avijānantō na śaktā nāśisādhanē</l>
      </lg>
      <lg xml:id="SNA.426" n="426">
	<l>kṣaṇabhaṅgō ghaṭādīnāṁ vāryas tair ēva sādhanaiḥ</l>
	<l>tathaiva pratyabhijñānād, yāvad dr̥ṣṭaṁ na bādhatē</l>
      </lg>
      <lg xml:id="SNA.427" n="427">
	<l>sādhanaṁ tu bruvāṇasya dīpajvālādidarśanāt</l>
	<l>pūrvōktēnaiva māgrēṇa pratyakṣādiviruddhatā</l>
      </lg>
      <lg xml:id="SNA.428" n="428">
	<l>pūrvakṣaṇavināśē ca kalpyamānē niranvayē</l>
	<l>uttarasyānimittatvād utpattir nōpapadyatē</l>
      </lg>
      <lg xml:id="SNA.429" n="429">
	<l>atyantāsann asau tasminn tāvad vyāpr̥tikṣamaḥ</l>
	<l>svayaṁ cābhāvadaṣṭatvāt kasmin kālē kariṣyatē</l>
      </lg>
      <lg xml:id="SNA.430" n="430">
	<l>nāśōtpādasamatvē ’pi nairapēkṣyāt parasparam</l>
	<l>na kāryakāraṇatvē staḥ, tadvyāpārānanugrahāt</l>
      </lg>
      <lg xml:id="SNA.431" n="431">
	<l>na hy alabdhātmakaṁ vastu parāṅgatvāya kalptē</l>
	<l>na vinaṣṭaṁ, na ca sthānaṁ tasya kāryakr̥tikṣamam</l>
      </lg>
      <lg xml:id="SNA.432" n="432">
	<l>jāyamānaṁ ca gandhādi ghaṭarūpē vinaśyati</l>
	<l>tatkāryaṁ nēṣyatē tadvat tathā rūpāntarāṇy api</l>
      </lg>
      <lg xml:id="SNA.433" n="433">
	<l>tasmāt prākkāryaniṣpattēr vyāpārō yatra dr̥śyatē</l>
	<l>tad ēva kāraṇaṁ tasya na tvānantaryamātrakam</l>
      </lg>
      <lg xml:id="SNA.434" n="434">
	<l>jvālādēr api nāśitvaṁ naiva siddhaṁ pratikṣaṇam </l>
	<l>laghavō ’vayavās tatra yānti dēśāntaraṁ laghu</l>
      </lg>
      <lg xml:id="SNA.435" n="435">
	<l>prabhūtaṁ varttidēśē hi tējastiṣṭhati piṇḍitam</l>
	<l>tatra yāvad vrajaty ūrdhvaṁ tāvajjvālēti gamyatē</l>
      </lg>
      <lg xml:id="SNA.436" n="436">
	<l>tatō ’pi yadatikramya yāti tat syāt prabhātmakam</l>
	<l>tataḥ paraṁ tu yad yāti tat saukṣmyān nāvadhāryatē</l>
      </lg>
      <lg xml:id="SNA.437" n="437">
	<l>uttarāvayavai ruddhē mārgē pūrvē na yānti ca</l>
	<l>yathōttarē vimuñcanti pūrvē yānti tathā tathā</l>
      </lg>
      <lg xml:id="SNA.438" n="438">
	<l>saṁkrāntāv api tēnaiṣāṁ tr̥ṇādau vr̥ddhyasambhavaḥ</l>
	<l>śabdē vr̥ddhyādyabhāvō ’pi dhvaniśaighryēṇa jāyatē</l>
      </lg>
      <lg xml:id="SNA.439" n="439">
	<l>śarīrē yauvanādyāptiḥ pariṇāmāc ca sētsyati</l>
	<l>tathā hi sannivēśādi pratyabhijñāyatē janaiḥ</l>
      </lg>
      <lg xml:id="SNA.440" n="440">
	<l>tatrānyānanyavr̥ttīnām anēkāntasvabhāvataḥ</l>
	<l>utpattisthitināśānāṁ virōdhaḥ prāṅnirākr̥taḥ</l>
      </lg>
      <lg xml:id="SNA.441" n="441">
	<l>ēkasantānasambandhāt pratyabhijñānakalpanā</l>
	<l>jñānasantatimārgēṇa vāryānyatvādyasambhavāt</l>
      </lg>
      <lg xml:id="SNA.442" n="442">
	<l>ēvaṁ sthitasya śabdasya śrutikālāt kṣaṇāntarē</l>
	<l>sambhāvyatē vināśitvaṁ na bhūyō ’nyēna hētunā</l>
      </lg>
      <lg xml:id="SNA.443" n="443">
	<l>yathā śastrādibhir bhēdāj jarayā vā paṭādayaḥ</l>
	<l>naṅkṣyantītyavagamyantē naivaṁ śabdē ’sti kāraṇam</l>
      </lg>
      <lg xml:id="SNA.444" n="444">
	<l>śabdō yathā paudgalikō niṣiddhaḥ, syād vāyavīyasya sa ēva mārgaḥ</l>
	<l>tasmād anirdhāritahētumārgaḥ sarvatra sākṣād bhavatīti nityaḥ</l>
      </lg>
    </div>

    <div n="VAA">
      <head>vākyādhikaraṇa (VAA)</head>
      <lg xml:id="VAA.1" n="1">
	<l>padārthapadasambandhanityatvē sādhitē ’pi vaḥ</l>
	<l>naiva vēdapramāṇatvaṁ vākyārthaṁ prati sidhyati</l>
      </lg>
      <lg xml:id="VAA.2" n="2">
	<l>padāni gamayēyus taṁ pratyēkaṁ saṁhatāni vā</l>
	<l>vyatiriktō ’tha vā śabdaḥ padārthā vā’’pi pūrvavat</l>
      </lg>
      <lg xml:id="VAA.3" n="3">
	<l>tat pramāṇaṁ smr̥tīnāṁ ca tathā sambandhataddhiyām</l>
	<l>pratyēkaṁ saṁhatatvēna tadvad ēva vikalpanam</l>
      </lg>
      <lg xml:id="VAA.4" n="4">
	<l>adr̥ṣṭasaṅgatitvēna sarvēṣām animittatā</l>
	<l>anyaḥ pratītō na hy anyaṁ gamayiṣyaty asaṅgatam</l>
      </lg>
      <lg xml:id="VAA.5" n="5">
	<l>apratītaś ca sambandhō nāpy asattvād viśiṣyatē</l>
	<l>na cā'vijñāyamānasya sadbhāvō ’pi pramāṇavān</l>
      </lg>
      <lg xml:id="VAA.6" n="6">
	<l>vākyavākyārthayōr nāpi vastutvam upapadyatē</l>
	<l>spaṣṭaṁ padatadarthābhyām anyā'nanyā'nirūpaṇāt</l>
      </lg>
      <lg xml:id="VAA.7" n="7">
	<l>na tāvad avagamyētē kaiś cit tadvyatirēkataḥ</l>
	<l>yaugapadyāgr̥hītēś ca samudāyau na sidhyataḥ</l>
      </lg>
      <lg xml:id="VAA.8" n="8">
	<l>na sattāyaugapadyasya vyavahārāṅgatēṣyatē</l>
	<l>arvanityatayā mā bhūd viśēṣānavadhāraṇam</l>
      </lg>
      <lg xml:id="VAA.9" n="9">
	<l>jñānānāṁ kramavarttitvād yaugapadyē ’py asambhavaḥ</l>
	<l>ēna tatsamudāyō ’pi na vākyārthaḥ pratīyatē</l>
      </lg>
      <lg xml:id="VAA.10" n="10">
	<l>sambandhapūrvakatvaṁ ca vākyavākyārthayōḥ sthitam</l>
	<l>svatantrēṣu hi vākyatvaṁ kadā cin nōpalakṣyatē</l>
      </lg>
      <lg xml:id="VAA.11" n="11">
	<l>sambandhaś cānapēkṣatvāt kasya cin nāvakalpatē</l>
	<l>padāni tāvad varṇā vā svarūpair na kadācana</l>
      </lg>
      <lg xml:id="VAA.12" n="12">
	<l>anarthakēṣv adr̥ṣṭatvād apēkṣantē parasparam</l>
	<l>na cānuccāritaḥ śabdaḥ śaknōty anyam apēkṣitum</l>
      </lg>
      <lg xml:id="VAA.13" n="13">
	<l>yaugapadyaṁ tu nāsty ēva na cōccārya tirōhitaḥ</l>
	<l>apēkṣaṇē ’pi sambandhō naiva kaś cit pratīyatē</l>
      </lg>
      <lg xml:id="VAA.14" n="14">
	<l>kāryakāraṇasaṁyōgasamavāyādilakṣaṇaḥ</l>
	<l>ēkārthasamavāyē ’pi sarvēṣāṁ vyōmni tulyatā</l>
      </lg>
      <lg xml:id="VAA.15" n="15">
	<l>tatrōktānuktayōgyādēr na viśēṣyēṇa saṅgatiḥ</l>
	<l>ēkakāryaniyōgō ’pi vyaṅgyē janyē ’tha vā bhavēt</l>
      </lg>
      <lg xml:id="VAA.16" n="16">
	<l>vyaṅgyās tāvat pr̥thagbhūtāḥ padārthāḥ padabhēdataḥ</l>
	<l>tathā tadviṣayāpy ētair buddhir naikāpi jāyatē</l>
      </lg>
      <lg xml:id="VAA.17" n="17">
	<l>yā tu svaviṣayā buddhiḥ pratiśabdam asāv api </l>
	<l>na caikajñānajananaṁ bhinnais taiḥ kramavarttibhiḥ</l>
      </lg>
      <lg xml:id="VAA.18" n="18">
	<l>na cāvayavaśō bōdhād aikyaṁ vākyatadarthayōḥ</l>
	<l>na cāvayavabuddh nāṁ bhrāntitvaṁ bādhakād r̥tē</l>
      </lg>
      <lg xml:id="VAA.19" n="19">
	<l>ēkanirbhāgatābuddhēr asatyāḥ satyatā katham</l>
	<l>anurāgavyavacchēdau buddhīnāṁ na ca siddhyataḥ</l>
      </lg>
      <lg xml:id="VAA.20" n="20">
	<l>kṣaṇikatvād atō ’rthatvaṁ nēṣṭaṁ saṁsargabhēdayōḥ</l>
	<l>yadi dhriyata gōbuddhiḥ śuklabuddhijanikṣaṇē</l>
      </lg>
      <lg xml:id="VAA.21" n="21">
	<l>tatō ’nyābhyō nivarttēta saṁsr̥jyēta tathānayā</l>
	<l>saṁsargō na ca buddhīnāṁ saṁyōgādēr asambhavāt</l>
      </lg>
      <lg xml:id="VAA.22" n="22">
	<l>ēkātmavr̥ttitā tulyā ghaṭahastyādidhīṣv api</l>
	<l>tathā nirantarōtpattiḥ, nākāṅkṣā vātra śabdavat</l>
      </lg>
      <lg xml:id="VAA.23" n="23">
	<l>kṣaṇikā’’yugapadbhāvē kā buddhiḥ kām apēkṣatē</l>
	<l>ata ēva viśiṣṭā dhīs tābhir naikōpajanyatē</l>
      </lg>
      <lg xml:id="VAA.24" n="24">
	<l>yataḥ kalpyēta sarvāsāṁ saṁsargas tadapēkṣayā</l>
	<l>na ca saṁsargavicchēdanirbhāsō ’ntaḥ prakalpitaḥ</l>
      </lg>
      <lg xml:id="VAA.25" n="25">
	<l>bāhyābhāsō ’rtharūpēṇa pramāṇaṁ svapnavad bhavēt</l>
	<l>na ca kālatrayōpētabāhyārthāsambhavē sati</l>
      </lg>
      <lg xml:id="VAA.26" n="26">
	<l>pravartētāpi vijñānaṁ na cāsmin bāhyasambhavaḥ</l>
	<l>anutpannē ’pi tēnāsminn utpannaparikalpanā</l>
      </lg>
      <lg xml:id="VAA.27" n="27">
	<l>arthasaṁsargadr̥ṣṭyā vā saṁsargō ’tra prakalpyatē</l>
	<l>buddhyōr na tāvad ēvaṁ syād viśēṣaṇaviśēṣyatā</l>
      </lg>
      <lg xml:id="VAA.28" n="28">
	<l>tathaiva śabdatadbuddhyōr viśēṣōtpattyasambhavāt</l>
	<l>tāvān ēva hi gōśabdaḥ śuklaśabdē ’pi kīrtitē</l>
      </lg>
      <lg xml:id="VAA.29" n="29">
	<l>pūrvasattvē ’pi tāvattā tasyaivaṁ taddhiyōr api</l>
	<l>viśēṣaṇaviśēṣyatvaṁ na syāc chuklatvagōtvayōḥ</l>
      </lg>
      <lg xml:id="VAA.30" n="30">
	<l>na tayōr anurāgō hi nā'vacchēdaḥ parasparam</l>
	<l>gōtvēna na hi śuklatvaṁ gōtvaṁ vā tēna rajyatē</l>
      </lg>
      <lg xml:id="VAA.31" n="31">
	<l>anyōnyātmany asadbhāvād vyaktyaṅgatvād dvayōr api</l>
	<l>vyaktiś cēd anurajyēta tābhyāṁ tatrāpi śabdayōḥ</l>
      </lg>
      <lg xml:id="VAA.32" n="32">
	<l>na parasparasambandhaḥ syād atadgōcarau hi tau</l>
	<l>śabdair anucyamānē hi saty apy ēkāśrayē ’rthataḥ</l>
      </lg>
      <lg xml:id="VAA.33" n="33">
	<l>śabdānāṁ naiva sambandhaḥ pr̥thivīsthagavāśvavat</l>
	<l>ēkārthasamavāyē ’pi rūpādēr naiva saṅgatiḥ</l>
      </lg>
      <lg xml:id="VAA.34" n="34">
	<l>na caikavyaktivr̥ttitvē pramāṇaṁ gōtvaśuklayōḥ</l>
	<l>sambandhād ētayōs tatra syād ēkavyaktikalpanā</l>
      </lg>
      <lg xml:id="VAA.35" n="35">
	<l>tadēkatvāc ca sambandha ēvam anyōnyasaṁśrayam</l>
	<l>na cātra padam asty anyad yēnaikavyaktidhīr bhavēt</l>
      </lg>
      <lg xml:id="VAA.36" n="36">
	<l>na cā'syāḥ padavācyatvaṁ, vācyatē ’pi na caikatā</l>
	<l>gamyamānasya caikatvāt sambandhō yadi kalpyatē</l>
      </lg>
      <lg xml:id="VAA.37" n="37">
	<l>pārthivatvādyabhēdēna kiṁ na syād ghaṭavr̥kṣayōḥ</l>
	<l>śuklaśrutyā na gōtvādiḥ kr̥ṣṇādibhyō nivarttyatē</l>
      </lg>
      <lg xml:id="VAA.38" n="38">
	<l>svabhāvatō ’vabōdhaś ca tadvaśān nā'pasarpati</l>
	<l>kr̥ṣṇādyapōhanaṁ vācyaṁ śuklaśabdasya yady api</l>
      </lg>
      <lg xml:id="VAA.39" n="39">
	<l>tathāpi gōgatatvē ’sya pramāṇaṁ naiva sannidhiḥ</l>
	<l>tadviṣaya ēvēti yāvacchabdēna nōcyatē</l>
      </lg>
      <lg xml:id="VAA.40" n="40">
	<l>tāvat sarvam aśābdaṁ syāt svātantryēṇā'dhyavasyataḥ</l>
	<l>sannidhēr anumīyēta tādr̥śaṁ vacanaṁ yadi</l>
      </lg>
      <lg xml:id="VAA.41" n="41">
	<l>punaḥ saṇṇidhyadhīnaiva tasyaitadviṣayā'rthatā</l>
	<l>tatrāpi śabdak.lptiś cēd anavasthā bhavēd iyam</l>
      </lg>
      <lg xml:id="VAA.42" n="42">
	<l>ṣaṭpramāṇā'tiriktatvāt tasmāt sannidhyanāśrayaḥ</l>
	<l>sambandhakāraṇaṁ nāpi ṣaṣṭhī gavyupalabhyatē</l>
      </lg>
      <lg xml:id="VAA.43" n="43">
	<l>satyām api tu sambandhaḥ śrautas tāvan nirākr̥taḥ</l>
	<l>gamyamānasya cārthasya naiva dr̥ṣṭaṁ viśēṣaṇam</l>
      </lg>
      <lg xml:id="VAA.44" n="44">
	<l>śabdānarair vibhaktyā vā dhūmō ’yaṁ jvalatītivat</l>
	<l>saṁsargē cāpi bhēdē vā vākyārthē parikalpitē</l>
      </lg>
      <lg xml:id="VAA.45" n="45">
	<l>tasya yāvat padārthatvān naikavākyatvasambhavaḥ</l>
	<l>padārthavyatirēkaś ca nāsti saṁsargabhēdayōḥ</l>
      </lg>
      <lg xml:id="VAA.46" n="46">
	<l>na ca vastvantarā''rambhaḥ padārthais tadanugrahāt </l>
	<l>na hi jātiguṇaiḥ kiṁ cit kāryamāraśyatē bahiḥ</l>
      </lg>
      <lg xml:id="VAA.47" n="47">
	<l>tadabhāvē ’vabōdhaś ca jātō ’pi svapnavanmr̥ṣā</l>
	<l>satām ēva viśēṣāṇāṁ saṁnidhēr yō ’pi manyatē</l>
      </lg>
      <lg xml:id="VAA.48" n="48">
	<l>vākyārthatvam abhivyaktau tasyāpi tadanēkatā</l>
	<l>prāksattvē ca kutas tēṣāṁ pramāṇaṁ pratyayair vinā</l>
      </lg>
      <lg xml:id="VAA.49" n="49">
	<l>na caiṣāṁ vastusattvaṁ ca tatpadē ’stitvakāraṇaṁ</l>
	<l>ēvam ādyā'ntyasarvēṣāṁ pr̥thaksaṁghātakalpanē</l>
      </lg>
      <lg xml:id="VAA.50" n="50">
	<l>anyōnyā'nugrahā'bhāvāt padānāṁ nāsti vākyatā</l>
	<l>ādyaṁ yadi padaṁ sarvaiḥ saṁskriyēta viśēṣataḥ</l>
      </lg>
      <lg xml:id="VAA.51" n="51">
	<l>tatas tad ēva vākyaṁ syād anyaś ca dyōtakō gaṇaḥ</l>
	<l>ēvam antyēṣu sarvēṣu pr̥thagbhūtēṣv avasthitam</l>
      </lg>
      <lg xml:id="VAA.52" n="52">
	<l>svatantrēṣu hi vākyatvaṁ kathacinnōpalakṣitam</l>
	<l>sphōṭajātiniṣēdhaś ca syāt padasphōṭajātivat</l>
      </lg>
      <lg xml:id="VAA.53" n="53">
	<l>vāryaḥ padakramō vākyaṁ yathā varṇakramaḥ padam</l>
	<l>buddhyā na cōpasaṁhartuḥ kramō niṣkr̥ṣya śakyatē</l>
      </lg>
      <lg xml:id="VAA.54" n="54">
	<l>padāny ēva hi tadvanti vartantē śrōtrabuddhivat</l>
	<l>tāvatsv ēva padēṣv anyaḥ kramō ’nyaś ca pratīyatē</l>
      </lg>
      <lg xml:id="VAA.55" n="55">
	<l>tatra yāvat kramaṁ bhēdō vākyārthasya prasajyatē</l>
	<l>padāntarasya pārārthyādākhyātaṁ yō ’pi manyatē</l>
      </lg>
      <lg xml:id="VAA.56" n="56">
	<l>vākyaṁ prādhānyayōgēna vākyārthaṁ cāpi bhāvanām</l>
	<l>tatrāpi na bahirvastu kriyākārakasaṅgatiḥ</l>
      </lg>
      <lg xml:id="VAA.57" n="57">
	<l>na kārakāṇām anyōnyaṁ na kriyāṇāṁ pratīyatē</l>
	<l>ukhāyāmōdanaṁ kāṣṭhair dēvadattaḥ pacēd iti</l>
      </lg>
      <lg xml:id="VAA.58" n="58">
	<l>dravyāṇāṁ tāvad ētasmin na sambandhaḥ parasparam</l>
	<l>atyantabhēdaniṣpannaṣaṣṭhyabhāvānapēkṣaṇaiḥ</l>
      </lg>
      <lg xml:id="VAA.59" n="59">
	<l>tr̥tīyādyapahārēṇa sannidhēr api bādhanāt</l>
	<l>kāṣṭhādīnāṁ ca sambandhaḥ kriyayā na svarūpataḥ</l>
      </lg>
      <lg xml:id="VAA.60" n="60">
	<l>ārdrādidharmakaiḥ pākas taiḥ kr̥tō na hi dr̥śyatē</l>
	<l>śaktiḥ kāraṇam iṣṭhā cēd, amūrtā sāpi niṣkriyā</l>
      </lg>
      <lg xml:id="VAA.61" n="61">
	<l>śaktair api ca taiḥ pākas tiṣṭhadbhir naiva sādhyatē</l>
	<l>jvalanādimukhēnātha tēṣāṁ pākēna saṅgatiḥ</l>
      </lg>
      <lg xml:id="VAA.62" n="62">
	<l>tathāpi karmaṇā kramaṁ na sādhyam iti durbham</l>
	<l>bhinnārthasamavētatvān na ca sambandhasambhavaḥ</l>
      </lg>
      <lg xml:id="VAA.63" n="63">
	<l>na cānyakārakōtpādyē kārakaṁ kārakāntaram</l>
	<l>jvalanādīni kurvanti na ca syuḥ pākasādhanam</l>
      </lg>
      <lg xml:id="VAA.64" n="64">
	<l>apākasādhanānāṁ ca kutas tēnaikavācyatā</l>
	<l>jvalanādigatā pākē śaktiś cēd upacaryatē</l>
      </lg>
      <lg xml:id="VAA.65" n="65">
	<l>kartr̥tvāt tatra kāṣṭhādēḥ karaṇatvādi ca durlabham</l>
	<l>mukhyaṁ kārakavaicitryam alabdhaṁ jvalanādiṣu</l>
      </lg>
      <lg xml:id="VAA.66" n="66">
	<l>kathaṁ tu pākavēlāyām upacārēṇa labhyatē</l>
	<l>svavyāpārē ca kāṣṭhādēḥ karaṇatvādyasambhavaḥ</l>
      </lg>
      <lg xml:id="VAA.67" n="67">
	<l>viklidyanti jvalantīti bibhratīti ca darśanāt</l>
	<l>na caiṣāṁ pākavēlāyāṁ vyāpārāntaram iṣyatē</l>
      </lg>
      <lg xml:id="VAA.68" n="68">
	<l>ēkaprayōgavat, tēna kartr̥taiva prasajyatē</l>
	<l>pacinā cānupāttēṣu jvalanādiṣv asaṅgatiḥ</l>
      </lg>
      <lg xml:id="VAA.69" n="69">
	<l>na hi sadbhāvamātrēṇa tāni sambandhakāraṇam</l>
	<l>na ca śabdāntarair ēṣām upādānamataḥ paciḥ</l>
      </lg>
      <lg xml:id="VAA.70" n="70">
	<l>dēvadattakriyāvācī na syāt kāṣṭhādisaṅgataḥ</l>
	<l>sarvavyāpāravācī cēt pacir iṣṭas tathā sati</l>
      </lg>
      <lg xml:id="VAA.71" n="71">
	<l>kartr̥tvam ēva kāṣṭādēr āpannaṁ dēvadattavat</l>
	<l>dhātunōktakriyē nityaṁ kārakē kartr̥tēṣyatē</l>
      </lg>
      <lg xml:id="VAA.72" n="72">
	<l>sarvēṣāṁ bhāvanāsāmyē na hy anyat kartr̥lakṣaṇam</l>
	<l>kāṣṭhādīni pacantīti vivakṣā yā ca dr̥śyatē</l>
      </lg>
      <lg xml:id="VAA.73" n="73">
	<l>sāpi naivōpapadyēta yady anyat kartr̥lakṣaṇam</l>
	<l>ēkadhātugr̥hītānāṁ na cāsty aṅgapradhānatā</l>
      </lg>
      <lg xml:id="VAA.74" n="74">
	<l>na kārakaṁ tataḥ karttā prādhānyābhihitakriyam</l>
	<l>ataḥ samapradhānānām abhidhā sadasattvayōḥ</l>
      </lg>
      <lg xml:id="VAA.75" n="75">
	<l>kva cit kārakavaicitryaṁ kva cid aikyaṁ na yujyatē </l>
	<l>pratyayēnāpi naivātra jvalanādiparigrahaḥ</l>
      </lg>
      <lg xml:id="VAA.76" n="76">
	<l>kartr̥mātraṁ tv asau brūyād atha vā tadgatā kriyām</l>
	<l>tasmān na pacatīty atra kāṣṭhādēr asti saṅgatiḥ</l>
      </lg>
      <lg xml:id="VAA.77" n="77">
	<l>sarvatra na ca dhātvarthaḥ pratyayārthēna yujyatē</l>
	<l>bhāvanā pratyayārthō hi dhātvarthānāṁ ca tāṁ prati</l>
      </lg>
      <lg xml:id="VAA.78" n="78">
	<l>sādhyasādhanayōgyānām upādānaṁ ca dhātubhiḥ</l>
	<l>sādhyatvaṁ pākam ity ēvaṁ pākēnaiva ca sādhanam</l>
      </lg>
      <lg xml:id="VAA.79" n="79">
	<l>pac ity ētēna rūpēṇa naikō ’py aṁśaḥ pratīyatē</l>
	<l>vidhibhāvanayōś caikapratyayagrāhyatākr̥taḥ</l>
      </lg>
      <lg xml:id="VAA.80" n="80">
	<l>dhātvarthāt prathamaṁ tāvat sambandhō ’dhyavasīyatē</l>
	<l>vidhāv avasitē tatra kēvalē bhāvanātmani</l>
      </lg>
      <lg xml:id="VAA.81" n="81">
	<l>paścāt sambadhyamānō ’pi na dhātvarthō vidhīyatē</l>
	<l>vidhyahīnapravr̥ttēś ca na sa kāryaḥ śrutō ’pi san</l>
      </lg>
      <lg xml:id="VAA.82" n="82">
	<l>ēvaṁ kārakavidhyantavidhānasyāpy asambhavaḥ</l>
	<l>vidhyantatvaṁ prayājādēr niṣēdhavyam asaṅgatam</l>
      </lg>
      <lg xml:id="VAA.83" n="83">
	<l>asambaddhatvam ētēṣāṁ vācyaṁ śuklagavādivat</l>
	<l>tatrārthalakṣaṇā kā cit sambhavēd api saṅgatiḥ</l>
      </lg>
      <lg xml:id="VAA.84" n="84">
	<l>vākyair ēva tv asambaddhaiḥ sambandhō na prakalpyatē</l>
	<l>atō ’nyōnyāśrayatvaṁ syād ēkamūlāprasiddhitaḥ</l>
      </lg>
      <lg xml:id="VAA.85" n="85">
	<l>ēvam aṁśatrayāsattvāj jātō nirviṣayō vidhiḥ</l>
	<l>dhātvarthakārakāṇāṁ tu sākṣān naivaiṣa sidhyati</l>
      </lg>
      <lg xml:id="VAA.86" n="86">
	<l>vidhēr bhāvanayā rōdhāt kartus tēṣv apravartanāt</l>
	<l>kriyākārakasambandhamūlatvāt sarvasaṅgatiḥ</l>
      </lg>
      <lg xml:id="VAA.87" n="87">
	<l>niṣēdhyā tanniṣēdhēna svasvāmipitr̥bandhuṣu</l>
	<l>upasarganipātānāṁ kēna cin na ca saṅgatiḥ</l>
      </lg>
      <lg xml:id="VAA.88" n="88">
	<l>parasparaṁ tv asidhhaiva svātantryēṇa ca nāmabhiḥ</l>
	<l>kriyāviśēṣaṇatvāc ca vinā naivōpasargatā</l>
      </lg>
      <lg xml:id="VAA.89" n="89">
	<l>vākyārthō ’sattvabhūtatvād ētair na ca viśiṣyatē</l>
	<l>kriyādvārā'tha kalpyēta sāpi nākārakātmanaḥ</l>
      </lg>
      <lg xml:id="VAA.90" n="90">
	<l>asattvabhūm arthaṁ ca nādhyavasyati kārakam</l>
	<l>viśēṣaṇatvam apy ēṣāṁ naivārthānanurañjanāt</l>
      </lg>
      <lg xml:id="VAA.91" n="91">
	<l>ānarthakyānyavācitvaviparōtaprasādhanāt</l>
	<l>pralambatē ’yam ityādau tēṣāṁ kaś cid arthakaḥ</l>
      </lg>
      <lg xml:id="VAA.92" n="92">
	<l>prāsādādiṣu cānyō ’rthō viparītaḥ pratiṣṭhatē</l>
	<l>yēna svārthāvirōdhēna viśēṣa upajanyatē</l>
      </lg>
      <lg xml:id="VAA.93" n="93">
	<l>viśēṣaṇaṁ tadēvēṣṭaṁ na tu yat svārthanāśakam</l>
	<l>ābhimukhyōrdhvagatyādiviśēṣō yō ’vagamyatē</l>
      </lg>
      <lg xml:id="VAA.94" n="94">
	<l>tasyāpi kartr̥dharmatvān na dhātvarthāṅgatēṣyatē</l>
	<l>kartrā ca saha sambandhō nōpasargasya vidyatē</l>
      </lg>
      <lg xml:id="VAA.95" n="95">
	<l>aṁśatrayātiriktatvān nāpi bhāvanayā saha</l>
	<l>pratiṣēdhavikalpādēḥ sambandhaś ca virudhyatē</l>
      </lg>
      <lg xml:id="VAA.96" n="96">
	<l>anyarūpaparicchēdād vāhyavastvarthavādinām</l>
	<l>svaśrutēḥ prathamaṁ vastu sadbhāvēna nirūpitam</l>
      </lg>
      <lg xml:id="VAA.97" n="97">
	<l>kathaṁ nañādibhiḥ paścād abhāvam upanīyatē</l>
	<l>virōdhaś ca tayōḥ śrutyōr asti nāstīti śabdavat</l>
      </lg>
      <lg xml:id="VAA.98" n="98">
	<l>vikalpē punarēkasya śabdasyaiṣā virōdhitā</l>
	<l>gavādivac ca naitēṣāṁ svatantrārthāvadhāraṇam</l>
      </lg>
      <lg xml:id="VAA.99" n="99">
	<l>yēna tatpūrvakaṁ santaṁ vākyārthaṁ yāyurātmanā</l>
	<l>samudāyē ’py asiddhatvāt yēna vakṣyaty ahētutām</l>
      </lg>
      <lg xml:id="VAA.100" n="100">
	<l>gamyatē cēt yatō ’vōcat pratyēkāśaktisiddhayē</l>
	<l>asambandhāt padārthānām iti pūrvōktayā diśā</l>
      </lg>
      <lg xml:id="VAA.101" n="101">
	<l>sann apy ajñāyamānatvād asann ity abhidhīyatē</l>
	<l>aikaikaśyē padārthānāṁ vākyārthē vyabhicāritā</l>
      </lg>
      <lg xml:id="VAA.102" n="102">
	<l>prāgasiddhēḥ samastānām asādhāraṇaduṣṭatā</l>
	<l>padārthān ēva vākyārthaṁ yaḥ sāmastyēna manyatē</l>
      </lg>
      <lg xml:id="VAA.103" n="103">
	<l>gaur aśvaḥ puruṣō hastīty atrāpy asya prasajyatē</l>
	<l>vyastasya yō ’rthaḥ śabdasya na sāmastyē jahāti tam</l>
      </lg>
      <lg xml:id="VAA.104" n="104">
	<l>taṁ cōjjhati na viśrambhaḥ padārthaṁ prati labhyatē </l>
	<l>tatra dvitrādisāmānyavijñānaṁ kēvalaṁ bhavēt</l>
      </lg>
      <lg xml:id="VAA.105" n="105">
	<l>anēkaśabdavijñānān na viśēṣāvadhāraṇam</l>
	<l>padārthasaṅgatē ’rthē cēd vākyaṁ sākṣāt pravarttatē</l>
      </lg>
      <lg xml:id="VAA.106" n="106">
	<l>padārthasaṁvidas tatra na syād dr̥ṣṭōpakāritā</l>
	<l>tēnājñātapadārthō ’pi budhyētaiva svabhāvataḥ</l>
      </lg>
      <lg xml:id="VAA.107" n="107">
	<l>tān vānurudhyamānasya kāraṇaṁ syusta ēva tē</l>
	<l>tatra cōktam, atō nāsti vākyadhīmūlasambhavaḥ</l>
      </lg>
      <lg xml:id="VAA.108" n="108">
	<l>tataś cārthād bhavēl lōkē, vēdārthas tv apramāṇakaḥ</l>
	<l>samayāt puruṣāṇāṁ vā guṇavr̥ddhyādivanmataḥ</l>
      </lg>
      <lg xml:id="VAA.109" n="109">
	<l>niṣkāraṇō ’pi sannarthō yājñikaiḥ paribhāṣitaḥ</l>
	<l>tatra cōktaṁ kathāvat tu saṅghātāt pauruṣēyatā</l>
      </lg>
      <lg xml:id="VAA.110" n="110">
	<l>na cāptaḥ puruṣō ’trāsti, tēna vēdāpramāṇatā</l>
	<l>atrābhidhīyatē, yady apy asti mūlāntaraṁ na naḥ</l>
      </lg>
      <lg xml:id="VAA.111" n="111">
	<l>padārthānāṁ tu mūlatvaṁ dr̥ṣṭaṁ tadbhāvabhāvataḥ</l>
	<l>satyaṁ na vācakaṁ vākyaṁ vākyārthasyōpapadyatē</l>
      </lg>
      <lg xml:id="VAA.112" n="112">
	<l>anyathāpy upapannatvāc chaktis tatrāpramāṇikā</l>
	<l>pada ēva hi varṇānāṁ śaktiḥ klēśēna kalpitā</l>
      </lg>
      <lg xml:id="VAA.113" n="113">
	<l>tirōbhāvād iha tv ēṣāṁ bhavēt klēśatarēṇa sā</l>
	<l>bahavaś cānusandhēyā varṇāś ciratirōhitāḥ</l>
      </lg>
      <lg xml:id="VAA.114" n="114">
	<l>padārthēṣūpayuktānāṁ punarvyāpārakalpanā</l>
	<l>padārthānāṁ ca sāmarthyaṁ gamyamānam apahnutam</l>
      </lg>
      <lg xml:id="VAA.115" n="115">
	<l>ānantaryād dhi vākyārthas taddhētutvaṁ na muñcati</l>
	<l>ēkayaiva hi saṁskr̥tyā kathaṁ kāryadvayaṁ bhavēt</l>
      </lg>
      <lg xml:id="VAA.116" n="116">
	<l>na caiṣāṁ pūrvasaṁskārād anyō ’stīti pratīyatē</l>
	<l>na cānyavarṇavēlāyāṁ tēṣv ālōcanasambhavaḥ</l>
      </lg>
      <lg xml:id="VAA.117" n="117">
	<l>padatadvācyasambandhabuddhivyavadhibādhanāt</l>
	<l>pratyakṣasmr̥tirūpātō na tēṣv ēkāsti vākyadhīḥ</l>
      </lg>
      <lg xml:id="VAA.118" n="118">
	<l>tasmāc ca vākyanirbhāsā vākyaṁ sā dhīr na kalpatē</l>
	<l>vākyam ity anayā buddhyā na cātmāṁśaḥ pratīyatē</l>
      </lg>
      <lg xml:id="VAA.119" n="119">
	<l>na ca vākyārthabuddhyēdaṁ śūnyavādē nirūpitam</l>
	<l>vākyavākyārthyōr aikyē bāhyābhyantaravādinām</l>
      </lg>
      <lg xml:id="VAA.120" n="120">
	<l>vicchinnabhāgabuddhīnāṁ mr̥ṣātvaṁ niṣpramāṇakam</l>
	<l>kalpyamānē ’pi naivaṁ ca vastubuddhir nivarttatē</l>
      </lg>
      <lg xml:id="VAA.121" n="121">
	<l>tēṣv ēva ca padārthēṣu prak.lptastōkaśaktiṣu</l>
	<l>āvāpōdvāparacanābhēdād vākyēṣv anantā</l>
      </lg>
      <lg xml:id="VAA.122" n="122">
	<l>stōkaśaktyupapannē ’rthē bahuśaktyapramāṇatā</l>
	<l>vākyatacchaktyanantatvē nārthāpattis tatō bhavēt</l>
      </lg>
      <lg xml:id="VAA.123" n="123">
	<l>na cāvayavabuddhīnāṁ sādr̥śyād bhrāntikalpanā</l>
	<l>na prasiddhāḥ pr̥thagbhūtā mukhyā hy avayavāḥ kva cit</l>
      </lg>
      <lg xml:id="VAA.124" n="124">
	<l>nāvayavyantarē yasmāt sarvavākyēṣv abhāgatā</l>
	<l>satām avayavānāṁ hi syād vā sadr̥śatā na vā</l>
      </lg>
      <lg xml:id="VAA.125" n="125">
	<l>sādr̥śyaṁ narasiṁhādau yuktaṁ jātyantarē sati</l>
	<l>tatra hy avayavāḥ siddhāḥ prāksaṁyōgavibhāginaḥ</l>
      </lg>
      <lg xml:id="VAA.126" n="126">
	<l>pāṇyādayō hi vicchinnā dr̥śyantē nr̥śarīrataḥ</l>
	<l>dēhēṣu ca pr̥thagbuddhis tēṣu sarvēṣu jāyatē</l>
      </lg>
      <lg xml:id="VAA.127" n="127">
	<l>tatra tatsadr̥śatvād vā tatsāmānyēna vaikatā</l>
	<l>hastādiṣūpapannēti pratyabhijñānasambhavaḥ</l>
      </lg>
      <lg xml:id="VAA.128" n="128">
	<l>tadvad atrāpi sādr̥śyaṁ yadi nāmāvadhāryatē</l>
	<l>siddhē ’vayavasatyatvē mr̥ṣā nirbhāgakalpanā</l>
      </lg>
      <lg xml:id="VAA.129" n="129">
	<l>asatā yat tu sādr̥śyam asataḥ parikalpyatē</l>
	<l>dhruvaṁ śaśaviṣāṇēna kharaśr̥aṅgasya tad bhavēt</l>
      </lg>
      <lg xml:id="VAA.130" n="130">
	<l>athāsattvēna sādr̥śyam atrāpy astīti manyatē</l>
	<l>sarvatraivaṁ samānatvāt kaś cin nāsadr̥śō bhavēt</l>
      </lg>
      <lg xml:id="VAA.131" n="131">
	<l>bhāgaś citrē ’pi dr̥ṣṇādir dr̥ṣṭa ēva sadr̥ktayā</l>
	<l>ēkadēśaś ca madyē ’pi samyaktiktarasēṣu ca</l>
      </lg>
      <lg xml:id="VAA.132" n="132">
	<l>citrabuddhēs tu naivāsti pratītir bhāgaśō mama</l>
	<l>ākārābhāvataḥ arthō ’tra citraḥ sāvayavaḥ sa ca</l>
      </lg>
      <lg xml:id="VAA.133" n="133">
	<l>tasmān na padavarṇānām asattvāt sadr̥śī gatiḥ </l>
	<l>vākyasyāpi na sādr̥śyaṁ tatrāvayavavarjanāt</l>
      </lg>
      <lg xml:id="VAA.134" n="134">
	<l>syād varṇapadaniṣkr̥ṣṭir na ca vākyasadr̥ktayā</l>
	<l>tēna na syād apōddhāras tēṣām ālambanād r̥tē</l>
      </lg>
      <lg xml:id="VAA.135" n="135">
	<l>na ca vyañjakabhēdō ’pi padavarṇādr̥tē ’sti tē</l>
	<l>sūkṣmatvād, aṇukalpānāṁ dhvanīnāṁ parikalpanāt</l>
      </lg>
      <lg xml:id="VAA.136" n="136">
	<l>na ca kāryāntarārambhas tais tādr̥gupapadyatē</l>
	<l>tēnāṇumātraśabdāṁśagr̥hītiḥ kēvalā bhavēt</l>
      </lg>
      <lg xml:id="VAA.137" n="137">
	<l>satōr api ca nādānāṁ pr̥thaktvakramavattvayōḥ</l>
	<l>vyaṅgyābhāvēna naivaiṣām abhivyaktiḥ prasidhyati</l>
      </lg>
      <lg xml:id="VAA.138" n="138">
	<l>kr̥tsnasya yaugapadyēna bhavēd vāvagatir na vā</l>
	<l>naiva prāksakalād vākyād grāhyaṁ kiñ cit tavāsti hi</l>
      </lg>
      <lg xml:id="VAA.139" n="139">
	<l>tad ēva sakalaṁ vākyaṁ nyūnam anyadapēkṣya ca</l>
	<l>tadviruddham, na cābhinnē nyūnasākalyakalpanā</l>
      </lg>
      <lg xml:id="VAA.140" n="140">
	<l>pr̥thakprasiddhasadbhāvaṁ tripadaṁ ca catuṣpadē</l>
	<l>nāstīti yadi kalpyēta vr̥kṣō na syāt tadā vanē</l>
      </lg>
      <lg xml:id="VAA.141" n="141">
	<l>pr̥thakprasiddhyamithyātvāt syād vākyāntaratā yadi</l>
	<l>vākyāc chabdāntaratvaṁ syāt tathaiva padavarṇayōḥ</l>
      </lg>
      <lg xml:id="VAA.142" n="142">
	<l>tasmād yathā mahāvākyē laghūnām anirākriyā</l>
	<l>tathaiva padavarṇānāṁ nāsattvaṁ vākyabuddhiṣu</l>
      </lg>
      <lg xml:id="VAA.143" n="143">
	<l>kēvalasyāprayōgāc cēt, mahadarthē laghōr api</l>
	<l>alpārthē tatprayuktaṁ cēt svārthē tadvat padāni naḥ</l>
      </lg>
      <lg xml:id="VAA.144" n="144">
	<l>yady api vyavahāraṅgaṁ na pūrṇaṁ padavarṇayōḥ</l>
	<l>tathāpy asty ēva sadbhāvas tanmātrē prayuyukṣitē</l>
      </lg>
      <lg xml:id="VAA.145" n="145">
	<l>padārthamātram ēvēṣṭaṁ viśēṣē ’vagatē kva cit</l>
	<l>padaṁ prayuñjatē kē cid varṇaṁ vārthasamanvitam</l>
      </lg>
      <lg xml:id="VAA.146" n="146">
	<l>granthādhyayanavēlāyāṁ svarūpēṇāvadhāraṇam</l>
	<l>pradhānaṁ padavarṇānāṁ vicchinnānām upāśritam</l>
      </lg>
      <lg xml:id="VAA.147" n="147">
	<l>tadā prasiddhasattvānāṁ cōttaratrāsti sādhanam</l>
	<l>na hi vākyārthabuddhyaiṣāṁ rūpaṁ kiñ cid viruddhyatē</l>
      </lg>
      <lg xml:id="VAA.148" n="148">
	<l>yady apy ēṣāṁ na sāmarthyaṁ kēvalānāṁ tadudgamē</l>
	<l>aviruddhas tu sadbhāvaḥ kāryāśaktarathāṅgavat</l>
      </lg>
      <lg xml:id="VAA.149" n="149">
	<l>kēvalasyāprayōgitvaṁ tēnānaikāntikīkr̥tam</l>
	<l>kāryād r̥tē ’pi dr̥ṣṭir yā sā śabdē ’py upapāditā</l>
      </lg>
      <lg xml:id="VAA.150" n="150">
	<l>sadbhāvē padavarṇānāṁ bhēdō yaḥ paramāṇuvat</l>
	<l>sarvābhāvas tataś cēti sēyaṁ bālabibhīṣikā</l>
      </lg>
      <lg xml:id="VAA.151" n="151">
	<l>yathā tantvādayaḥ siddhāḥ paramāṇuṣu satsv api</l>
	<l>tathā satsv api bhāgēṣu na varṇādi virōtsyatē</l>
      </lg>
      <lg xml:id="VAA.152" n="152">
	<l>kiñ cit sāvayavaṁ dr̥ṣṭvā na ca sarvaṁ prasajyatē</l>
	<l>ghaṭasāvayavatvē ’pi na bhāgaḥ paramāṇuṣu</l>
      </lg>
      <lg xml:id="VAA.153" n="153">
	<l>tad atra padavarṇānāṁ bhēdaṁ pratyakṣasādhitam</l>
	<l>varṇāṁśānupapattyā kaḥ śaknuyādapabādhitum</l>
      </lg>
      <lg xml:id="VAA.154" n="154">
	<l>asattvē yē ca dr̥ṣṭāntāḥ prakr̥tipratyayādayaḥ</l>
	<l>asiddhās tē, yatō lōkē tatsadbhāvaḥ pratīyatē</l>
      </lg>
      <lg xml:id="VAA.155" n="155">
	<l>naiva hi prakriyāmātraṁ śāstrataḥ parikalpyatē</l>
	<l>pratyakṣaṁ hy ēva tadrūpaṁ vācyam apy anyavācyavat</l>
      </lg>
      <lg xml:id="VAA.156" n="156">
	<l>kramēṇa hi pratīyētē prakr̥tipratyayau padē</l>
	<l>tadāgamē tadarthō ’pi svsaṁvēdyaḥ kramēṇa naḥ</l>
      </lg>
      <lg xml:id="VAA.157" n="157">
	<l>anvayavyatirēkābhyām apy arthō gamyatē tayōḥ</l>
	<l>amādyupajanāpāyē vr̥kṣārthō hy anugamyatē</l>
      </lg>
      <lg xml:id="VAA.158" n="158">
	<l>vr̥kṣaṁ vr̥kṣēṇa cēty atra vr̥kṣatvaṁ tāvad ēva hi</l>
	<l>karmatvaṁ hīyatē pūrvaṁ karaṇatvaṁ ca jāyatē</l>
      </lg>
      <lg xml:id="VAA.159" n="159">
	<l>tathā vr̥kṣaṁ ghaṭaṁ cēti karmatvam anugamyatē</l>
	<l>vr̥kṣatvaṁ hīyatē ’nyā ca ghaṭadhīrupajāyatē</l>
      </lg>
      <lg xml:id="VAA.160" n="160">
	<l>tatra yō ’nvēti yaṁ śabdam arthas tasya bhavēd asau</l>
	<l>anyathānupapattyā hi śaktis tatrāvatiṣṭhatē</l>
      </lg>
      <lg xml:id="VAA.161" n="161">
	<l>yat kūpayūpasūpādau samānē ’py upabandhanē</l>
	<l>nāsty arthānugamaḥ kaś cit tan na śabdō ’parādhyati</l>
      </lg>
      <lg xml:id="VAA.162" n="162">
	<l>nānvayavyatirēkābhyām apūrvārthāvadhāraṇam </l>
	<l>saṁsr̥ṣṭē ’vagatē ’rthē hi tābhyāṁ śaktir niyamyatē</l>
      </lg>
      <lg xml:id="VAA.163" n="163">
	<l>tēnānēkātmakāc chabdād anēkārthāvabōdhanē</l>
	<l>siddhē yadāgamē yō ’rthaḥ sa tasyaivāvadhāryatē</l>
      </lg>
      <lg xml:id="VAA.164" n="164">
	<l>ēvaṁ pipīlikāpaṅktē rēṇucakrānvayē sati</l>
	<l>gajāśvōpajanāpāyē ’py atādarthyam aśaktitaḥ</l>
      </lg>
      <lg xml:id="VAA.165" n="165">
	<l>asty ēva ca gajāśvēṣu sāmānyaṁ rēṇukāraṇam</l>
	<l>dr̥ḍhaprāṇiviśēṣatvaṁ samastavyastalakṣitam</l>
      </lg>
      <lg xml:id="VAA.166" n="166">
	<l>dr̥ṣṭā pipīlikāpaṅktiḥ kēvalā rēṇuvarjitā</l>
	<l>hastyādyanvayinī tēna na hētutvaṁ prapadyatē</l>
      </lg>
      <lg xml:id="VAA.167" n="167">
	<l>prakr̥tipratyayādīnāṁ kēvalāviniyōgataḥ</l>
	<l>yathaivārthā na dr̥śyantē tathā cānartham apy adaḥ</l>
      </lg>
      <lg xml:id="VAA.168" n="168">
	<l>nāmākhyātādisākalyavaikalyānugamē sati</l>
	<l>tadarthāsambhavō dr̥ṣṭaḥ padavākyāntarāśrayaḥ</l>
      </lg>
      <lg xml:id="VAA.169" n="169">
	<l>viprāśvaḥ pacatē yātaṁ rājahastinyagāditi</l>
	<l>tathānyarūpam anyādr̥k rājñā dadhy atra gām iti</l>
      </lg>
      <lg xml:id="VAA.170" n="170">
	<l>vipraśabdau kva cid dr̥ṣṭānupasargārthavācinau</l>
	<l>samudāyas tathānyatra brāhmaṇatvāvabōdhakaḥ</l>
      </lg>
      <lg xml:id="VAA.171" n="171">
	<l>aśva ity api nāmēdam ākhyātaṁ luṅi cēdr̥śam</l>
	<l>ākhyātaṁ pacatēśabdaḥ paca tē iti vā dvayam</l>
      </lg>
      <lg xml:id="VAA.172" n="172">
	<l>strīdvitvaṁ puṁbahutvaṁ vā tē ṣaṣṭhyartha caturthyatha</l>
	<l>pacatē iti sarvaṁ vā caturthyantaṁ śatuḥ padam</l>
      </lg>
      <lg xml:id="VAA.173" n="173">
	<l>yātaṁ lōṇmadhyamadvitvamayātaṁ laṅi vā bhvēt</l>
	<l>kartr̥niṣṭhādvitīyāntaṁ prathamāntaṁ napuṁsakam</l>
      </lg>
      <lg xml:id="VAA.174" n="174">
	<l>rājahastī samāsō vā rājalōṇmadhyamō ’pi vā</l>
	<l>hastinītyatha saptamyāmatha strīpratyayāntaram</l>
      </lg>
      <lg xml:id="VAA.175" n="175">
	<l>agāditi luṅantaṁ syādagō vā pañcamīparaḥ</l>
	<l>tānattītyatha vāpy ēvaṁ kvibantō ’yaṁ samāsabhāk</l>
      </lg>
      <lg xml:id="VAA.176" n="176">
	<l>ēvamarthavikalpēna bhēdē ’rthō nāvatiṣṭhatē</l>
	<l>nirbhāgē vācakē vākyē samastādasti nirṇyaḥ</l>
      </lg>
      <lg xml:id="VAA.177" n="177">
	<l>tasmān na yō yam anvēti sarvadā tēna sō ’rthavān</l>
	<l>anarthakatvavijñānāt tadrūpē ’pi padāntarē</l>
      </lg>
      <lg xml:id="VAA.178" n="178">
	<l>tathā rājārthavān dr̥ṣṭō rājñēty atra ca nāsty asau</l>
	<l>dadhi gaur iti nāpīmau vidmō dadhy atra gāmiti</l>
      </lg>
      <lg xml:id="VAA.179" n="179">
	<l>anyasmiñ jñātasambandhē niṣiddhō ’nyaś ca vācakaḥ</l>
	<l>na ca sarvavikārāṇām ānantyāt saṅgatīkṣaṇam</l>
      </lg>
      <lg xml:id="VAA.180" n="180">
	<l>tasmād anarthakair ēva vinā jātiguṇānvayāt</l>
	<l>prakr̥tipratyayādyantapadabhāgavivarjitaiḥ</l>
      </lg>
      <lg xml:id="VAA.181" n="181">
	<l>vākyair ēva viśiṣṭhō ’rthaḥ svatantraiḥ pratipādyatē</l>
	<l>bhāgaśaḥ kathitōpāyair aśvakarṇājakarṇavat</l>
      </lg>
      <lg xml:id="VAA.182" n="182">
	<l>atra brūmaḥ padātmā na sarvēṣv ētēṣu bhidyatē</l>
	<l>kēna cid dhaddharmabhēdēna jarā rājētivat kramāt</l>
      </lg>
      <lg xml:id="VAA.183" n="183">
	<l>padāvadhāraṇōpāyān bahūnicchanti sūrayaḥ</l>
	<l>kramanyūnātiriktatvasvaravākyasmr̥tiśrutīḥ</l>
      </lg>
      <lg xml:id="VAA.184" n="184">
	<l>śēṣān arthān paricchidya svarūpair vākyagōcarān</l>
	<l>tatsambandhānurūpārthavācitvēnānyanirṇayaḥ</l>
      </lg>
      <lg xml:id="VAA.185" n="185">
	<l>tatrāvadhr̥tanāmārthair ākhyātāpēkṣaṇēna tat</l>
	<l>ākhyātē sati nāmatvaṁ bhavēd ubhayasambhavē</l>
      </lg>
      <lg xml:id="VAA.186" n="186">
	<l>yathā ca puruṣākārē samānē ’py avagamyatē</l>
	<l>smaraṇād brāhmaṇatvādi prakr̥tipratyayānvayāt</l>
      </lg>
      <lg xml:id="VAA.187" n="187">
	<l>tathānvākhyānabhēdēna prakr̥tipratyayādibhiḥ</l>
	<l>nāmākhyātavyavsthānaṁ smaraṇēnōpalakṣyatē</l>
      </lg>
      <lg xml:id="VAA.188" n="188">
	<l>aprāptasmr̥tyupāyānāṁ vivēkō ’yaṁ na jāyatē</l>
	<l>ajñātē pitr̥saṁbandhē tulyō ’sau brāhmaṇādiṣu</l>
      </lg>
      <lg xml:id="VAA.189" n="189">
	<l>tathā śrutyaiva sandigdhaṁ kiñ cin nirṇīyatē padam</l>
	<l>sāmānādhikaraṇyēna prasiddhākhyātanāmabhiḥ</l>
      </lg>
      <lg xml:id="VAA.190" n="190">
	<l>nanv ayaṁ na vibhāgaḥ syāt padajātimanicchataḥ</l>
	<l>nāmākhyātamatigrāhyāḥ kathaṁ varṇāsta ēva tē</l>
      </lg>
      <lg xml:id="VAA.191" n="191">
	<l>kēna vā nēṣyatē jātiḥ padajātacatuṣṭayē </l>
	<l>suptiṅkr̥ttaddhitāḥ santi tathā dhātvādijātayaḥ</l>
      </lg>
      <lg xml:id="VAA.192" n="192">
	<l>padaikyē ’py aviruddhēyam atyantānatirēkiṇī</l>
	<l>varṇā ēvēti cagranthē niṣiddhātyantabhinnatā</l>
      </lg>
      <lg xml:id="VAA.193" n="193">
	<l>bhramaṇatvādivac cāsau vyajyatē kramavarttibhiḥ</l>
	<l>antyavarṇē ’tha vā vyaktiḥ pūrvasaṁskr̥tyapēkṣiṇi</l>
      </lg>
      <lg xml:id="VAA.194" n="194">
	<l>yad vā yēnaiva dharmēṇa vyaṅktuṁ jātyantaraṁ kṣamāḥ</l>
	<l>varṇāḥ svarūpasāmyē ’pi tēnākhyātādibuddhiṣu</l>
      </lg>
      <lg xml:id="VAA.195" n="195">
	<l>vanapaṅktyādivac caiṣu samudāyēṣv asatsv api</l>
	<l>bhinnākhyātādisāmānyavyavahārō bhaviṣyati</l>
      </lg>
      <lg xml:id="VAA.196" n="196">
	<l>dhātupratyayatadvācyasāmānyānām iyaṁ gatiḥ</l>
	<l>taddhitākhyātakr̥drūpaṁ nityaṁ hi smaryatē janaiḥ</l>
      </lg>
      <lg xml:id="VAA.197" n="197">
	<l>na cānvākhyānamātrēṇa kalpitaṁ tacchabādivat</l>
	<l>prayujyatē hi yadrūpaṁ tadupāyē na tiṣṭhati</l>
      </lg>
      <lg xml:id="VAA.198" n="198">
	<l>avadhyagrahaṇaṁ yat tu prakr̥tipratyayau prati</l>
	<l>anvākhyānavisaṁvādād ity ētac ca na duṣyati</l>
      </lg>
      <lg xml:id="VAA.199" n="199">
	<l>tatra hy āptanarōktīnāṁ prāmāṇyam upapadyatē</l>
	<l>yad vā tulyabalatvēna vikalpēna matāntaram</l>
      </lg>
      <lg xml:id="VAA.200" n="200">
	<l>prakr̥tiḥ pratyayāṁśō vā kaś cit tāvan na bhidyatē</l>
	<l>śiṣṭē vikaraṇādau tu yathēṣṭāṅgāṅgikalpanā</l>
      </lg>
      <lg xml:id="VAA.201" n="201">
	<l>dhūmādāv api vahnyaṁśō kaś cid aṁśō ’numāpakaḥ</l>
	<l>anyaḥ sādhāraṇō yadvat tadvad atra bhaviṣyati</l>
      </lg>
      <lg xml:id="VAA.202" n="202">
	<l>yathā ca nityarūpatvān na tatrāṁśāntarōddhr̥tiḥ</l>
	<l>tathātrāgamakō ’py aṁśō nityatvē na vyavasthitaḥ</l>
      </lg>
      <lg xml:id="VAA.203" n="203">
	<l>yatra pratyayalōpēna prakr̥tiḥ syāt kvibantabat</l>
	<l>śuddhaḥ prakr̥tilōpēna pratyayō vādhunādivat</l>
      </lg>
      <lg xml:id="VAA.204" n="204">
	<l>tanmātrasya dviśaktitvaṁ tatra śabdasvabhāvataḥ</l>
	<l>vākyārthē taddhitāntādipadasāmarthyabhēdavat</l>
      </lg>
      <lg xml:id="VAA.205" n="205">
	<l>ēkadēśānumānēna kē cid āhur dvayārthatām</l>
	<l>aparē ’rthaikadēśēna bruvatē ’nyārthalakṣaṇām</l>
      </lg>
      <lg xml:id="VAA.206" n="206">
	<l>tattvayuktaṁ yatō nāsti lakṣaṇārūpatā matēḥ</l>
	<l>mukhyatvēnaiva buddhir naḥ kvibantādiṣu jāyatē</l>
      </lg>
      <lg xml:id="VAA.207" n="207">
	<l>lakṣaṇādipravr̥ttiś ca na śāstrēṇānugamyatē</l>
	<l>tatsaṅkarē ca tēnaiva vācyavācakanirṇayaḥ</l>
      </lg>
      <lg xml:id="VAA.208" n="208">
	<l>na ca tēna sahaitasya vijñātā sahavācitā</l>
	<l>lōkaprayuktaśabdārthō nōpāyatvāc ca mucyatē</l>
      </lg>
      <lg xml:id="VAA.209" n="209">
	<l>ākhyātapratyayēnāpi sahāsāv upalakṣitaḥ</l>
	<l>kāmaṁ tadīyam apy arthaṁ gamayēd anumānataḥ</l>
      </lg>
      <lg xml:id="VAA.210" n="210">
	<l>tāvatyaṁśē na kalpyau ca prakr̥tipratyayau punaḥ</l>
	<l>sa ēvārthadviśaktitvē varaṁ klēśaḥ samāśritaḥ</l>
      </lg>
      <lg xml:id="VAA.211" n="211">
	<l>nirjñātaparimāṇasya smaraṇānugamād vinā</l>
	<l>nānātvaṁ kalpayitvāsya kaḥ śaktiṁ kalpayiṣyati</l>
      </lg>
      <lg xml:id="VAA.212" n="212">
	<l>dadhyatrēti yadanyādr̥kpadaṁ pūrvāvadhāritāt</l>
	<l>kē cid āhus tad ēvēdam ajānantaryadūṣitam</l>
      </lg>
      <lg xml:id="VAA.213" n="213">
	<l>pratyabhijñāyatē tad dhi sa cārthaḥ sampratīyatē</l>
	<l>ikārē tu yavijñānamakāraparasaṁhitē</l>
      </lg>
      <lg xml:id="VAA.214" n="214">
	<l>atha vātmīyasiddhāntād yakāratvē ’sya saty api</l>
	<l>dadhivācyārthaṁ sāmarthyaṁ lakṣaṇād avagamyatē</l>
      </lg>
      <lg xml:id="VAA.215" n="215">
	<l>tathā hy aśrutadadhyatrō lakṣaṇānugamād vinā</l>
	<l>vyutpannadadhiśabdō ’pi dadhyatrēti na buddhyatē</l>
      </lg>
      <lg xml:id="VAA.216" n="216">
	<l>vikārānantyatō yas tu sambandhajñaptyasambhavaḥ</l>
	<l>lakṣaṇāt tadviduktēr vā nātiklēśō bhaviṣyati</l>
      </lg>
      <lg xml:id="VAA.217" n="217">
	<l>kiyat padam iti jñānaṁ yat tu tatra na jāyatē</l>
	<l>svarāntaṁ vyañjanāntaṁ vā na cājñātē ’rthanirṇayaḥ</l>
      </lg>
      <lg xml:id="VAA.218" n="218">
	<l>taducyatē padacchēdē tadapabhraṁśatāṁ vrajēt</l>
	<l>saṁhitāviṣayē cāsya smaryatē sādhuśabdatā</l>
      </lg>
      <lg xml:id="VAA.219" n="219">
	<l>ētasmiṁs tu pratīmō ’rtham agr̥hītāvadhāv api</l>
	<l>tēna saty api vicchēdē padē bhēdō ’rthabhēdataḥ</l>
      </lg>
      <lg xml:id="VAA.220" n="220">
	<l>jñāyatē cāvadhis tatra vyañjanāntō na tūcyatē </l>
	<l>dadhiśabdāvabōdhyatvān nityaṁ nityasamāsavat</l>
      </lg>
      <lg xml:id="VAA.221" n="221">
	<l>ētēna rājarājñādiśabdānāṁ dattam uttaram</l>
	<l>kiñ cid aṁśasamānaṁ hi tadarthaṁ tatpadāntaram</l>
      </lg>
      <lg xml:id="VAA.222" n="222">
	<l>yat tu brāhmaṇavastrādau brāhmaṇārthō na gamyatē</l>
	<l>avadhyantaratas tatra tatpadāntarajr̥mbhitam</l>
      </lg>
      <lg xml:id="VAA.223" n="223">
	<l>utsargasyāpavādēna bādhaḥ kasya na sammataḥ</l>
	<l>tad brāhmapadam utsr̥ṣṭaṁ bādhyatē ’nyāvadhau padē</l>
      </lg>
      <lg xml:id="VAA.224" n="224">
	<l>tattvēnāvadhim utkr̥ṣya yady ucyēta padāntaram</l>
	<l>kēna svārthō ’sya vāryēta dēvadattādiśabdavat</l>
      </lg>
      <lg xml:id="VAA.225" n="225">
	<l>ēvam ēvāśvakarṇādau samudāyaprasiddhitaḥ</l>
	<l>vāryatē ’vayavasyārthō vr̥kṣādyarthāvadhāraṇāt</l>
      </lg>
      <lg xml:id="VAA.226" n="226">
	<l>arthaprakaraṇādhīnabādhitasvārthayōr api</l>
	<l>samastavyastayōr bhūyaḥ sa ēvārthaḥ pratīyatē</l>
      </lg>
      <lg xml:id="VAA.227" n="227">
	<l>gōśuklādipadānāṁ tu samastavyastabhāvinām</l>
	<l>svārthahānir na dr̥ṣṭēti kvānarthakyaṁ bhaviṣyati</l>
      </lg>
      <lg xml:id="VAA.228" n="228">
	<l>padārthānugataś caiṣa vādyārthō gamyatē sadā</l>
	<l>na viśiṣṭārthatā tasmād vākyasvātantryasādhinī</l>
      </lg>
      <lg xml:id="VAA.229" n="229">
	<l>na vimuñcanti sāmarthyaṁ vākyārthēṣu padāni naḥ</l>
	<l>tanmātrāvasitēṣv ēṣu padārthēbhyaḥ sa gamyatē</l>
      </lg>
      <lg xml:id="VAA.230" n="230">
	<l>aśābdē cāpi vākyārthai na padārthēṣv aśābdatā</l>
	<l>vākyārthasyēva naitēṣāṁ nimittāntarasambhavaḥ</l>
      </lg>
      <lg xml:id="VAA.231" n="231">
	<l>sambaddham ēva caitē ’rthaṁ gamayantyavinābhuvam</l>
	<l>sāmānyaṁ svaviśēṣēṇa vinā na hy upapadyatē</l>
      </lg>
      <lg xml:id="VAA.232" n="232">
	<l>na cānumānam ēṣā dhīs tanmātrēṇa prasajyatē</l>
	<l>pratijñārthaikadēśatvāt padārthānāṁ hy aliṅgatā</l>
      </lg>
      <lg xml:id="VAA.233" n="233">
	<l>padārthair anuraktō ’sau vākyārthaḥ sampratīyatē</l>
	<l>nātmanā gamayantyēnaṁ vinā, dhūmō ’gnimattvavat</l>
      </lg>
      <lg xml:id="VAA.234" n="234">
	<l>pakṣadharmatvam ētēṣāṁ vākyārthē na ca gamyatē</l>
	<l>na hi dēśādivat pūrvaṁ niṣpannaḥ sa pratīyatē</l>
      </lg>
      <lg xml:id="VAA.235" n="235">
	<l>asattvabhūtamēnaṁ hi pratipadyāmahē tataḥ</l>
	<l>kriyākārakasaṁsargaviśiṣṭaḥ prāgasau kutaḥ</l>
      </lg>
      <lg xml:id="VAA.236" n="236">
	<l>dharmiṇy anavabuddhē ca na taddharmāvadhāraṇam</l>
	<l>na ca prāgbōdhakaṁ kiñ cid vākyārthsyōpapadyatē</l>
      </lg>
      <lg xml:id="VAA.237" n="237">
	<l>avabuddhē tu vākyārthē yadi taddharmatā bhavēt</l>
	<l>vijñātē ’rthē tataḥ kiṁ nu pramēyam avaśiṣyatē</l>
      </lg>
      <lg xml:id="VAA.238" n="238">
	<l>anvayaś ca padārthānāṁ na vākyārthair apēkṣyatē</l>
	<l>sarvasminn ēva sujñānō bhūtabhāvitirōhitē</l>
      </lg>
      <lg xml:id="VAA.239" n="239">
	<l>anyavākyārthasambandhajñānāc cānyō na gamyatē</l>
	<l>anyatvāc ca padārthānām, tē cēn nānyārthadhīr bhavēt</l>
      </lg>
      <lg xml:id="VAA.240" n="240">
	<l>sāmānyadr̥ṣṭak.lptau vā labhyatē na viśēṣadhīḥ</l>
	<l>vākyārthāvagatiḥ sarvā tv asādhāraṇagōcarā</l>
      </lg>
      <lg xml:id="VAA.241" n="241">
	<l>asambandhapratītēś ca prāmāṇyam upapāditam</l>
	<l>sarvalōkaprasiddhā ca pratipattir iha sphuṭā</l>
      </lg>
      <lg xml:id="VAA.242" n="242">
	<l>yatra kva cana vijñātān padārthān pratipadya hi</l>
	<l>dūradēśādivār tāsu nāptōktē dhīr vihanyatē</l>
      </lg>
      <lg xml:id="VAA.243" n="243">
	<l>āptavādāvisaṁvādād atra cēd anumānatā</l>
	<l>nirṇayas tāvatā sidhyēd buddhyutpattir na tatkr̥tā</l>
      </lg>
      <lg xml:id="VAA.244" n="244">
	<l>anyad ēva hi satyatvam āptavādatvahētukam</l>
	<l>vākyārthaś cānya ēvēti jñātaḥ pūrvataraṁ tataḥ</l>
      </lg>
      <lg xml:id="VAA.245" n="245">
	<l>tatra cēd āptavādēna satyatvam anumīyatē</l>
	<l>vākyārthapratyayasyātra kathaṁ syād anumānatā</l>
      </lg>
      <lg xml:id="VAA.246" n="246">
	<l>janma tulyaṁ hi buddhīnām āptānāptagirāṁ śrutau</l>
	<l>janmādhikōpayōgī ca nānumāyās trilakṣaṇaḥ</l>
      </lg>
      <lg xml:id="VAA.247" n="247">
	<l>śabdaprāmāṇyanirṇītyai padārthēbhyō yathēṣyatē</l>
	<l>atyantādr̥ṣṭavākyārthapratipattis tathōcyatē</l>
      </lg>
      <lg xml:id="VAA.248" n="248">
	<l>bhāvanāvacanas tāvat tāṁ smārayati lōkavat</l>
	<l>anvayavyatirēkābhyāṁ pratyayārthas tu sēṣyatē</l>
      </lg>
      <lg xml:id="VAA.249" n="249">
	<l>kaiś cit, anyais tu dhātvarthas tatsāmīpyōpakārataḥ </l>
	<l>aparaiḥ samudāyārthas tata ēva hi gamyatē</l>
      </lg>
      <lg xml:id="VAA.250" n="250">
	<l>pākādau yan na dr̥ṣṭāsau bhavatyādau tathaiva ca</l>
	<l>vivēkaphalamandatvāt pacatyādau yathēṣṭatā</l>
      </lg>
      <lg xml:id="VAA.251" n="251">
	<l>sā sādhyasādhanōpāyasāmānyārthāvadhāraṇāt</l>
	<l>anyalabhyaṁ viśēṣāṁśaṁ yaṁ kañ cid abhikāṅkṣati</l>
      </lg>
      <lg xml:id="VAA.252" n="252">
	<l>kāmāvagatasādhyatvaḥ svargaḥ kāṅkṣati bhāvanām</l>
	<l>tatra sannidhiyōgyatvāt sambandhaḥ kalpyatē tayōḥ</l>
      </lg>
      <lg xml:id="VAA.253" n="253">
	<l>tataḥ sā k.lptasambandhā sādhanāṁśam apēkṣatē</l>
	<l>dhātvarthāsādhanaṁ kiñ cin nānuṣṭhānaṁ hi siddhyati</l>
      </lg>
      <lg xml:id="VAA.254" n="254">
	<l>dhātuvācyaś ca yāgādir atr̥tīyāparō ’pi san</l>
	<l>svabhāvād bhāvanāsaktaḥ sādhyaṁ kiñ cid apēkṣatē</l>
      </lg>
      <lg xml:id="VAA.255" n="255">
	<l>pratyāsattinimittō ’yaṁ sambandhaḥ kalpyatē ’nayōḥ</l>
	<l>taṁ ca vispaṣṭam ākhyātuṁ yāgēnēti prayujyatē</l>
      </lg>
      <lg xml:id="VAA.256" n="256">
	<l>yathaupagavaśabdārthaṁ tasyāpatyam itīdr̥śāt</l>
	<l>kathayanti na caitasmin ṣaṣṭhyantōpagusamabhavaḥ</l>
      </lg>
      <lg xml:id="VAA.257" n="257">
	<l>na kēvalaṁ tr̥tīyaiva karaṇatvaṁ niyacchati</l>
	<l>pramāṇāntaragamyē ’pi na kiñ cid viruṇaddhi sā</l>
      </lg>
      <lg xml:id="VAA.258" n="258">
	<l>prajñātakaraṇatvē vā dhātau saty api nēṣyatē</l>
	<l>aprātipadikatvēna tr̥tīyā yāgaśabdavat</l>
      </lg>
      <lg xml:id="VAA.259" n="259">
	<l>atō yā śabdasāmarthyalabhyā karaṇatā yajēḥ</l>
	<l>kēvalasyāprayōgitvāt sā yāgēnēti kathyatē</l>
      </lg>
      <lg xml:id="VAA.260" n="260">
	<l>tathōtpannakathaṁbhāvā bhāvanōpāyamātrakē</l>
	<l>upāyō ’pi ca kartavyamātrākāṅkṣī niyamyatē</l>
      </lg>
      <lg xml:id="VAA.261" n="261">
	<l>yōgyatvasannidhānābhyām anyathānupapattitaḥ</l>
	<l>sa ca svavākyalabhyō vā vākyāntaragatō ’pi vā</l>
      </lg>
      <lg xml:id="VAA.262" n="262">
	<l>prakr̥tipratyayau yadvadapēkṣētē parasparam</l>
	<l>padaṁ padāntaraṁ yadvad vākyaṁ vākyāntaraṁ tathā</l>
      </lg>
      <lg xml:id="VAA.263" n="263">
	<l>karaṇaiḥ sādhyatē kiñ cin nōpāyarahitaiḥ phalam</l>
	<l>prayājādividhānaṁ ca na ca syān niṣprayōjanam</l>
      </lg>
      <lg xml:id="VAA.264" n="264">
	<l>prayōjanāntarāt tatra pratyāsattēr apēkṣitaḥ</l>
	<l>phalavadbhāvanāṁśasthakaraṇānugrahō varam</l>
      </lg>
      <lg xml:id="VAA.265" n="265">
	<l>ēkabhāvanayōpāttās trayō ’py aṁśāḥ parasparam</l>
	<l>upakāryōpakāritvaṁ paścādanubhavanti tē</l>
      </lg>
      <lg xml:id="VAA.266" n="266">
	<l>bhāvanāpēkṣamāṇā hi sādhanaṁ kiṁ phalasya mē</l>
	<l>sādhanānugraḥ kō vētyanusyūtam apēkṣatē</l>
      </lg>
      <lg xml:id="VAA.267" n="267">
	<l>ākāṅkṣaivam avicchēdasiddhā śuklagavādiṣu</l>
	<l>ēkakriyāgr̥hītēṣu sambandhaś ca parasparam</l>
      </lg>
      <lg xml:id="VAA.268" n="268">
	<l>dravyadvārēṇa caitēṣāṁ viśēṣaṇaviśēṣyatā</l>
	<l>itarōpakr̥tadravyavarttitvāt tatra karmaṇi</l>
      </lg>
      <lg xml:id="VAA.269" n="269">
	<l>dravyāntaram anicchantyā kriyayā ca parigrahāt</l>
	<l>ēkadravyāśrayaprāptir iti nānyōnyasaṁśrayam</l>
      </lg>
      <lg xml:id="VAA.270" n="270">
	<l>parasparānurāgaś ca sutarām upakārakaḥ</l>
	<l>arthāc cānyavyavacchēdaḥ sambandhō ’tō na duṣyati</l>
      </lg>
      <lg xml:id="VAA.271" n="271">
	<l>tatrānaikāntikānēkavākyārthōpaplavē sati</l>
	<l>anyōnyātmavyavacchēdād ēkatra sthāpyatē matiḥ</l>
      </lg>
      <lg xml:id="VAA.272" n="272">
	<l>atō ’nvayātirēkābhyām anumā nēyam iṣyatē</l>
	<l>ēkārthaikāntikatvaṁ tadanyathaivātra labhyatē</l>
      </lg>
      <lg xml:id="VAA.273" n="273">
	<l>ēvaṁ padārthavākyārthasaṅghātair upakalpitām</l>
	<l>viśiṣṭāṁ bhāvanāṁ prāpya vr̥ttir vidhiniṣēdhayōḥ</l>
      </lg>
      <lg xml:id="VAA.274" n="274">
	<l>yady apy anyair asaṁspr̥ṣṭāṁ vidhiḥ spr̥śati bhāvanām</l>
	<l>tathāpy aśaktitō nāsau tanmātrē paryavasyati</l>
      </lg>
      <lg xml:id="VAA.275" n="275">
	<l>anuṣṭhēyē hi viṣayē vidhiḥ puṁsāṁ pravartakaḥ</l>
	<l>aṁśatrayēṇa cāpūrṇāṁ nānutiṣṭhati bhāvanām</l>
      </lg>
      <lg xml:id="VAA.276" n="276">
	<l>tasmāt prakrāntarūpō ’pi vidhis tāvat pratīkṣatē</l>
	<l>yāvad yōgyatvam āpannā bhāvanānyānapēkṣiṇī</l>
      </lg>
      <lg xml:id="VAA.277" n="277">
	<l>upasarganipātānāṁ prayōganiyamē sati</l>
	<l>arthas tadāgamanyāyāt syāt samāsapadēṣv iva</l>
      </lg>
      <lg xml:id="VAA.278" n="278">
	<l>vācakadyōtakatvaṁ tu nātīvātrōpayujyatē </l>
	<l>tadbhāvād vācakatvaṁ vā parasyānugrahī 'stu vā</l>
      </lg>
      <lg xml:id="VAA.279" n="279">
	<l>īṣadarthādayas tāvat sākṣān nāmnaiva saṅgatāḥ</l>
	<l>aprayuktakriyādvārā viśēṣādhānatō ’parē</l>
      </lg>
      <lg xml:id="VAA.280" n="280">
	<l>āpiṅgaḥ pravayāś cēti dvayasyaitannidarśanam</l>
	<l>kva cit prakr̥ṣṭatādīnāṁ bhāvanōpanipātinām</l>
      </lg>
      <lg xml:id="VAA.281" n="281">
	<l>itikartavyatātvēna pratipattiparigrahau</l>
	<l>ēkārthasamavāyitvāt kartr̥dharmō ’pi bhāvanām</l>
      </lg>
      <lg xml:id="VAA.282" n="282">
	<l>gamiṣyati, na kartr̥ṇāṁ svarūpē sa hi kīrtyatē</l>
	<l>yē tv anyārthaṁ viruddhārthadhātuśaktyavalōpinaḥ</l>
      </lg>
      <lg xml:id="VAA.283" n="283">
	<l>tēṣāṁ tadaṅgataivēṣṭā dhātubhāgasamā hi tē</l>
	<l>praśabdēnōpasr̥ṣṭasya tiṣṭhatēr gatiśaktatā</l>
      </lg>
      <lg xml:id="VAA.284" n="284">
	<l>na hi praśabdavēlāyāṁ gamanē jāyatē matiḥ</l>
	<l>sāmānyataḥ kriyāśaktiḥ k.lptā dhātōḥ puraiva tu</l>
      </lg>
      <lg xml:id="VAA.285" n="285">
	<l>viśēṣa ēva tatra syād itarasya dvayē punaḥ</l>
	<l>yā ca śaktyantarōdbhūtir iyam ēva viśēṣyatā</l>
      </lg>
      <lg xml:id="VAA.286" n="286">
	<l>na sāmānyāparityāgī kēvalō ’nyair viśēṣyatē</l>
	<l>uktēr viśēṣaṇaṁ kiñ cid ucyamānaviśēṣaṇam</l>
      </lg>
      <lg xml:id="VAA.287" n="287">
	<l>tēna śaktyapavādō ’yaṁ bhavēd arthāpavādavat</l>
	<l>tathaiva jvalanādīnāṁ pākasambandhitēṣyatē</l>
      </lg>
      <lg xml:id="VAA.288" n="288">
	<l>itikartavyatāṁśatvāt pākē vā tatphalē ’pi vā</l>
	<l>ōdanē sādhyamānē hi pākaḥ karaṇam iṣyatē</l>
      </lg>
      <lg xml:id="VAA.289" n="289">
	<l>akr̥taḥ sō ’pi nāstīti punaḥ karaṇavāñchanam</l>
	<l>karaṇaṁ jvalanādīni tasya kāṣṭhādi vā tathā</l>
      </lg>
      <lg xml:id="VAA.290" n="290">
	<l>itikarttavyatākāṅkṣā yāvatkaraṇasaṁśrayā</l>
	<l>itikarttavyatāpy anyadapēkṣya karaṇaṁ bhavēt</l>
      </lg>
      <lg xml:id="VAA.291" n="291">
	<l>jvalanādinimittā’’taḥ kāṣṭhādēḥ pākasaṅgatiḥ</l>
	<l>karmaṇaḥ karmasādhyatvaṁ nāsmatpakṣē viruddhyatē</l>
      </lg>
      <lg xml:id="VAA.292" n="292">
	<l>anātmasamavētasya nimittaṁ karma hīṣyatē</l>
	<l>jvalanādisvarūpaṁ ca na kāṣṭhādibharīpsitam</l>
      </lg>
      <lg xml:id="VAA.293" n="293">
	<l>pākaprayōjitānāṁ hi tadvr̥ttir nāntarīyakī</l>
	<l>kartr̥tvē ’pi ca kāṣṭhādēḥ pākē syāt karaṇāditā</l>
      </lg>
      <lg xml:id="VAA.294" n="294">
	<l>āvibhūtānyaśaktitvād ēkatvē cāpy apēkṣayā</l>
	<l>jvalanādiṣu sarvēṣāṁ svātantryāt kartr̥tēṣyatē</l>
      </lg>
      <lg xml:id="VAA.295" n="295">
	<l>tatsvātantryāvagatyaiva prayuṅktē hi prayōjakaḥ</l>
	<l>niyuktānāṁ tu tēnaiṣāṁ karaṇatvādivācyatā</l>
      </lg>
      <lg xml:id="VAA.296" n="296">
	<l>udbhūtadēvadattādivyāpārābhibhavād bhavēt</l>
	<l>yatra tv abhibhavas tēṣāṁ naikēnāpi vivakṣyatē</l>
      </lg>
      <lg xml:id="VAA.297" n="297">
	<l>kāṣṭhādīni pacantīti prayōgas tatra jāyatē</l>
	<l>ēkaśabdagr̥hītē ’pi guṇaprādhānyam iṣyatē</l>
      </lg>
      <lg xml:id="VAA.298" n="298">
	<l>ākhyātapratyayōpāttabhāvanākartr̥saṁkhyavat</l>
	<l>tasmād yasya vivakṣyēta pradhānaṁ dhātubhiḥ kriyā</l>
      </lg>
      <lg xml:id="VAA.299" n="299">
	<l>sa kartā guṇabhūtānyavyāpārē karaṇāditā</l>
	<l>itikartavyatāṁśēna sarvēṣāṁ tēna saṅgatiḥ</l>
      </lg>
      <lg xml:id="VAA.300" n="300">
	<l>avāntarakriyāyōgāt pradhānakriyayā saha</l>
	<l>vikalpapratiṣēdhādēr virōdhō na ca vastunā</l>
      </lg>
      <lg xml:id="VAA.301" n="301">
	<l>abhāvam ēva nañ prāha vartamānādikālikam</l>
	<l>nāmadhātvarthayōgī ca niṣēdhō ’nyārthabhāg bhavēt</l>
      </lg>
      <lg xml:id="VAA.302" n="302">
	<l>tatra vastvantarōnmuktaṁ vastv ēvānuguṇaṁ ca tat</l>
	<l>ākhyātapratyayair yōgē nivr̥ttyarthaḥ pratīyatē</l>
      </lg>
      <lg xml:id="VAA.303" n="303">
	<l>tatra cājñātasandigdhaviparītārthavāraṇam</l>
	<l>asti nāstīti sandēhē pākṣikāstitbōdhanam</l>
      </lg>
      <lg xml:id="VAA.304" n="304">
	<l>nivartyatē nañā, yad vā nāstitaivōcyatē satī</l>
	<l>avyutpannasya tatraiva jāyatē nāstitāmatiḥ</l>
      </lg>
      <lg xml:id="VAA.305" n="305">
	<l>astitvamāninaḥ saiva vāryatē viparītadhīḥ</l>
	<l>apūrvābhāvavijñānavirōdhāt svayam ēva tu</l>
      </lg>
      <lg xml:id="VAA.306" n="306">
	<l>nivartatē ’stitābuddhir mr̥gatr̥ṣṇādibuddhivat</l>
	<l>tac caitadaniṣēdhē ’pi sthāṇvādāv īdr̥g ēva naḥ</l>
      </lg>
      <lg xml:id="VAA.307" n="307">
	<l>tatrāpy ajñātasandigdhaviparītārthabādhanāt </l>
	<l>abhāvasya ca vastutvē purastāt pratipāmitē</l>
      </lg>
      <lg xml:id="VAA.308" n="308">
	<l>ghaṭāditulyatā tasya, pratiṣēdhō na cāpy ayam</l>
	<l>vidhāyakairasaṁyuktō na hi nañ pratiṣēdhakaḥ</l>
      </lg>
      <lg xml:id="VAA.309" n="309">
	<l>abhāvakathanaṁ hy ētan nāvaśyaṁ prāptipūrvakam</l>
	<l>na ca śabdēna sadbhāvas tasya cārthasya bōdhitaḥ</l>
      </lg>
      <lg xml:id="VAA.310" n="310">
	<l>astitvādyanapēkṣaṁ hi sāmānyaṁ tēna gamyatē</l>
	<l>astiśabdaprayōgō ’pi tēnaivātrōpapadyatē</l>
      </lg>
      <lg xml:id="VAA.311" n="311">
	<l>jātēr astitvanāsitvē na ca kaś cid vivakṣati</l>
	<l>nityatvāl lakṣyamāṇāyā vyaktēs tē hi viśēṣaṇē</l>
      </lg>
      <lg xml:id="VAA.312" n="312">
	<l>tēnātra na virōdhitvaṁ śrutyā pūrvōktayā nañaḥ</l>
	<l>yatrāpy astīty upādāya prayujyēran nañādayaḥ</l>
      </lg>
      <lg xml:id="VAA.313" n="313">
	<l>tatra tasyāpavādatvāt pūrvajñānōpamardanam</l>
	<l>astitvaṁ vā sad ēvātra smaryatē pūrvalakṣitam</l>
      </lg>
      <lg xml:id="VAA.314" n="314">
	<l>abhāvōttarakālaṁ syād viśēṣē tadvivakṣitē</l>
	<l>vidhinā yujyatē yatra na hanyān na pibēditi</l>
      </lg>
      <lg xml:id="VAA.315" n="315">
	<l>tatrābhāvārthatā naiva svayaṁ sō ruṇaddhi hi</l>
	<l>anyathaiva pravarttantē bhāvābhāvadhiyō ’parāḥ</l>
      </lg>
      <lg xml:id="VAA.316" n="316">
	<l>vyavasthitabahirvastuparicchēdaphalātmikāḥ</l>
	<l>anyathānāgatōtpādyabhāvaprēraṇavārikā</l>
      </lg>
      <lg xml:id="VAA.317" n="317">
	<l>antaḥsaṅkalpamūlātmā vr̥ttir vidhiniṣēdhayōḥ</l>
	<l>vikalpō ’py anayōr ēva viṣayēṣu pravarttatē</l>
      </lg>
      <lg xml:id="VAA.318" n="318">
	<l>prāptēṣu pratiṣēdhārtham aprāptēṣu vidhitsayā</l>
	<l>yugapac ca viruddhārthapratipattēr asambhavaḥ</l>
      </lg>
      <lg xml:id="VAA.319" n="319">
	<l>paryāyēṇa kadā cit tu kā cid vr̥ttir bhaviṣyati</l>
	<l>prāptāprāptavikalpas tu naivēṣṭō lōkavēdayōḥ</l>
      </lg>
      <lg xml:id="VAA.320" n="320">
	<l>na vikalpārthavācī tu vāśabdō viṣayāntarē</l>
	<l>sthāṇur vā puruṣō vēti yāti tiṣṭhati vēty ayam</l>
      </lg>
      <lg xml:id="VAA.321" n="321">
	<l>sandēhakathanārthaḥ syān na hi vastu vikalpatē</l>
	<l>viṣayē bāhya ēvaivaṁ pratiṣēdhādisambhavaḥ</l>
      </lg>
      <lg xml:id="VAA.322" n="322">
	<l>na hi tatsambhavaḥ kaś cid jñānē svarasabhaṅgini</l>
	<l>jñānaṁ yat tāvad utpannaṁ nānutpanaṁ tad iṣyatē</l>
      </lg>
      <lg xml:id="VAA.323" n="323">
	<l>vināśē ’pi samānatvaṁ satyamithyāvabōdhayōḥ</l>
	<l>bāhyārthavādinas tvarthē yajjñānaṁ jāyatē ’nyathā</l>
      </lg>
      <lg xml:id="VAA.324" n="324">
	<l>tanmithyātvōpasaṁkhyānāt pūrvabadhādisambhavaḥ</l>
	<l>tatrāpi tu na tadrūpaṁ bādhyatē na ca bōdhyatē</l>
      </lg>
      <lg xml:id="VAA.325" n="325">
	<l>arthajñānādirūpāt tu phalatō viprayujyatē</l>
	<l>pratibhānēkadhā punsāṁ yady apy arthēṣu jāyatē</l>
      </lg>
      <lg xml:id="VAA.326" n="326">
	<l>tathāpi bāhya ēvārthas tasya vākyasya cēṣyatē</l>
	<l>vākyaprayōjanatvēna janyatvēnātha vā yadi</l>
      </lg>
      <lg xml:id="VAA.327" n="327">
	<l>ucyatē pratibhāpy arthō na naḥ kiñ cid virudhyatē</l>
	<l>śabdādyutthāpitair jñānair ātmāṁśagrahaṇākṣamaiḥ</l>
      </lg>
      <lg xml:id="VAA.328" n="328">
	<l>yad bāhyamāpyatē vastu sa tvarthaḥ pāramārthikaḥ</l>
	<l>pratyakṣavyatiriktaṁ tu vijñānam upavarṇitam</l>
      </lg>
      <lg xml:id="VAA.329" n="329">
	<l>trikālaviṣayaṁ yasmād asannidhiradūṣaṇam</l>
	<l>anēkākāratā yāpi śūrabhīrudhiyaṁ prati</l>
      </lg>
      <lg xml:id="VAA.330" n="330">
	<l>vāsanānugrahāt sōktā kuṇapādimatēr iva</l>
	<l>bhāvanaiva ca vākyārthaḥ sarvatrākhyātavattayā</l>
      </lg>
      <lg xml:id="VAA.331" n="331">
	<l>anēkaguṇajātyādikārakārthānurañjitā</l>
	<l>ēkayaiva tu buddhyāsau gr̥hyatē citrarūpayā</l>
      </lg>
      <lg xml:id="VAA.332" n="332">
	<l>padārthā''hitasaṁskāracitrapiṇḍaprasūtayā</l>
	<l>padārthapadabuddhīnāṁ saṁsargas tadapēkṣayā</l>
      </lg>
      <lg xml:id="VAA.333" n="333">
	<l>padavyavadhinā caiṣāṁ nāsaṁsargō bhaviṣyati</l>
	<l>tulyakakṣō hy asambandhī vyavadhātēti kīrtyatē</l>
      </lg>
      <lg xml:id="VAA.334" n="334">
	<l>aṅgatvāt tu padair na syād aṅgivyavadhikalpanā</l>
	<l>ēkasmiṁś ca gr̥hītē ’rthē sōpāyō ’nyō ’py apēkṣyatē</l>
      </lg>
      <lg xml:id="VAA.335" n="335">
	<l>apēkṣyā ca sarvō ’sau sambandhaṁ pratipadyatē</l>
	<l>padānām api sambandha ēvaṁ vākyēṣu sidhyati</l>
      </lg>
      <lg xml:id="VAA.336" n="336">
	<l>padārthapūrvakas tasmād vākyārthō ’yam avasthitaḥ </l>
	<l>artharūpam ivāpannaṁ vākyaṁ vākyasya vākyasya gōcaraḥ</l>
      </lg>
      <lg xml:id="VAA.337" n="337">
	<l>nēṣyatē na hy abhēdēna vr̥ttir astīti sādhitam</l>
	<l>prasaṅgikādi yat kāryaṁ padārthōpanibandhanam</l>
      </lg>
      <lg xml:id="VAA.338" n="338">
	<l>ākāṅkṣāviditapraśnau yau ca dr̥ṣṭau pikādiṣu</l>
	<l>asatyaṁ tad, apōddhr̥tya na caivaṁ kalpyiṣyati</l>
      </lg>
      <lg xml:id="VAA.339" n="339">
	<l>śaśaśr̥ṅgādyapōddhr̥tya vākyārthō na hi dr̥śyatē</l>
	<l>asatyair gamyamānē ’rthē satyatā nēty udāhr̥tam</l>
      </lg>
      <lg xml:id="VAA.340" n="340">
	<l>svarūpēṇāsatō dr̥ṣṭaṁ nōpāyatvaṁ hi kasya cit</l>
	<l>avācakatvaṁ vākyasya tadbhūtānām itīritam</l>
      </lg>
      <lg xml:id="VAA.341" n="341">
	<l>hētuḥ syāt tannimittatm, mūlaṁ vārthasya kathyatē</l>
	<l>padārthamūlakō hy ēṣa na bhrāntir iti gamyatām</l>
      </lg>
      <lg xml:id="VAA.342" n="342">
	<l>sākṣād yady api kurvanti padārthapratipādanam</l>
	<l>varṇās tathāpi naitasmin paryavasyanti niṣphalē</l>
      </lg>
      <lg xml:id="VAA.343" n="343">
	<l>vākyārthamitayē tēṣāṁ pravr̥ttau nāntarīyakam</l>
	<l>pākē jvālēva kāṣṭhānāṁ padārthapratipādanam</l>
      </lg>
      <lg xml:id="VAA.344" n="344">
	<l>prayōjanatayā caiṣām artham icchanti bhāvanām</l>
	<l>kriyārthēnēti tēnāha samāmnāyaprayōjanam</l>
      </lg>
      <lg xml:id="VAA.345" n="345">
	<l>śuklō gaur iti vākyārthavākyayōr yadudāhr̥tam</l>
	<l>sambandhakathanārthaṁ tan na jñēyaṁ pāramārthikam</l>
      </lg>
      <lg xml:id="VAA.346" n="346">
	<l>na hi prayōjanāpētaṁ vākyam uccāryatē kva cit</l>
	<l>prayōjanakṣamaṁ nāpi padam ākhyātavarjitam</l>
      </lg>
      <lg xml:id="VAA.347" n="347">
	<l>gaur aśva iti vā śrutyā yad gōtvādyavabōdhitam</l>
	<l>viśēṣē yadi tan na syāt tatra syāc chrutibādhanam</l>
      </lg>
      <lg xml:id="VAA.348" n="348">
	<l>jātivyaktī gr̥hītvaiva vayaṁ tu śrutilakṣitē</l>
	<l>kr̥ṣṇādi yadi muñcāmaḥ kā śrutis tatra bādhyatē</l>
      </lg>
      <lg xml:id="VAA.349" n="349">
	<l>lakṣaṇātō ’pi paratō yaḥ sandēhaḥ pravarttatē</l>
	<l>kā nāma pīḍyatē tatra śuklaśrutyā nivartatē</l>
      </lg>
      <lg xml:id="VAA.350" n="350">
	<l>agr̥hṇatas tu śuklatvaṁ śrutis tē bādhyatētarām</l>
	<l>asya vākyam asambaddhaṁ sarvam ēvāprayōjanam</l>
      </lg>
      <lg xml:id="VAA.351" n="351">
	<l>vākyārthō ’pīti bhāṣyēṇa sōlluṇṭham abhidhīyatē</l>
	<l>na sarvatrēty anēnāpi kva cit sā nēty avōcata</l>
      </lg>
      <lg xml:id="VAA.352" n="352">
	<l>prakr̥tyarthānuraktāyāṁ buddhau nipatatā dhruvam</l>
	<l>karmādīnāṁ viśēṣyatvam iti kā vā śrutir bhavēt</l>
      </lg>
      <lg xml:id="VAA.353" n="353">
	<l>prakr̥tipratyayau nāpi prayujyētē ca kēvalau</l>
	<l>yēna yuṣmadabhiprētā śrutir labhyēta karhi cit</l>
      </lg>
      <lg xml:id="VAA.354" n="354">
	<l>yatrāpi nāma dr̥śyētē dēvalāvadhunādivavat</l>
	<l>tatrāpy anyārthasaṁyuktāv iti pūrvaṁ nirūpitam</l>
      </lg>
      <lg xml:id="VAA.355" n="355">
	<l>ayam ēva viśēṣaś ca kathyatē padavākyayōḥ</l>
	<l>arthavadbhāgatulyatvē prakr̥tipratyayārthataḥ</l>
      </lg>
      <lg xml:id="VAA.356" n="356">
	<l>dr̥ṣṭā yathā hi sākāṅkṣāḥ padārthāḥ kēvalāḥ kva cit</l>
	<l>svātantryēṇa gr̥hītāś ca viśīṣṭārthāvabōdhakāḥ</l>
      </lg>
      <lg xml:id="VAA.357" n="357">
	<l>prakr̥tipratyayau naivaṁ kadā cid api lakṣitau</l>
	<l>prakr̥tyarthānuraktō hi pratyayārthaḥ sadēṣyatē</l>
      </lg>
      <lg xml:id="VAA.358" n="358">
	<l>paśyataḥ śvētimārūpaṁ hrēṣāśabdaṁ ca śr̥ṇvataḥ</l>
	<l>khuranikṣēpaśabdaṁ ca śvētō ’śvō dhāvatīti dhīḥ</l>
      </lg>
      <lg xml:id="VAA.359" n="359">
	<l>dr̥ṣṭā vākyavinirmuktā na padārthair vinā kva cit</l>
	<l>mānasād ity atō nāsya vākyāgrahaṇam uttaram</l>
      </lg>
      <lg xml:id="VAA.360" n="360">
	<l>mānasēnāparādhēna padārthān yē na gr̥hṇatē</l>
	<l>tē tadvākyaṁ gr̥hītvāpi nārthaṁ gr̥hṇanti karhi cit</l>
      </lg>
      <lg xml:id="VAA.361" n="361">
	<l>vākyēna tēna nōcyēta vākyārthō ’nyair nirūpaṇāt</l>
	<l>tacchrutāv apy abōdhād vā palāśēnēva vr̥kṣatā</l>
      </lg>
      <lg xml:id="VAA.362" n="362">
	<l>varṇā vā na bruvantyēnaṁ tatsambandhyarthabōdhanāt</l>
	<l>sattvē ’py agamakatvād vā vr̥kṣatvam iva śiṁśapā</l>
      </lg>
      <lg xml:id="VAA.363" n="363">
	<l>padārthā gamayantyētaṁ pratyēkaṁ saṁśayē sati</l>
	<l>sāmastyē nirṇayōtpādāt sthāṇumūrddhasthakākavat</l>
      </lg>
      <lg xml:id="VAA.364" n="364">
	<l>tadabhāvāpratītēr vā tadgamyō ’yaṁ bhaviṣyati</l>
	<l>śrōtrābhāvāpratītēr hi śrautraṁ śabdaṁ pracakṣatē</l>
      </lg>
      <lg xml:id="VAA.365" n="365">
	<l>sambandhākaraṇanyāyād vaktavyā vākyanityatā </l>
	<l>saṅghātatvasya vaktavyam īdr̥śaṁ pratisādhanam</l>
      </lg>
      <lg xml:id="VAA.366" n="366">
	<l>vēdasyādhyayanaṁ sarva gurvadhyayanapūrvakam</l>
	<l>vēdādhyayanavācyatvād adhunādhyayanaṁ yathā</l>
      </lg>
      <lg xml:id="VAA.367" n="367">
	<l>bhāratē ’pi bhavēd ēvaṁ kartr̥smr̥tyā tu bādhyatē</l>
	<l>vēdē ’pi tatsmr̥tir yā tu sārthavādanibandhanā</l>
      </lg>
      <lg xml:id="VAA.368" n="368">
	<l>pāramparyēṇa kartāraṁ nādhyētāraḥ smaranti hi</l>
	<l>tēṣāmanēvamātmatvād bhrāntiḥ sēti ca vakṣyatē</l>
      </lg>
      <lg xml:id="VAA.369" n="369">
	<l>tēṣu ca dhriyamāṇēṣu na mūlāntarakalpanā</l>
	<l>tathā hy adyatanasyāpi tē kurvantīdr̥śīṁ matim</l>
      </lg>
    </div>

    <div n="VPA">
      <head>vēdapauruṣēyatādhikaraṇa (VPA)</head>
      <lg xml:id="VPA.1" n="1">
	<l>vacanāntarasādharmyāt kartuḥ sāmānyasamplavē</l>
	<l>samākhyayā viśēṣō ’yaṁ kaṭhādiravadhāryatē</l>
      </lg>
      <lg xml:id="VPA.2" n="2">
	<l>anapēkṣatvasūtrē yā rūpāt kr̥takatōditā</l>
	<l>vēdē sā dr̥śyatē spaṣṭā kr̥takārthābhidhāyini</l>
      </lg>
      <lg xml:id="VPA.3" n="3">
	<l>smr̥tiprayōjanābhāvāt kartr̥mātrē ’napēkṣitē</l>
	<l>sāmānyasiddhyapēkṣatvān na samākhyā niyāmikā</l>
      </lg>
      <lg xml:id="VPA.4" n="4">
	<l>anyathāpy upapannatvād iyaṁ pravacanādinā</l>
	<l>na śaktā kartr̥mūlāya, prōktē ca smaraṇaṁ sthitam</l>
      </lg>
      <lg xml:id="VPA.5" n="5">
	<l>śrutyādēr durbalā cāsau na śaktā tāni bādhitum</l>
	<l>aṅgabhūyāṁsamēkēyaṁ śabdarāśiṁ na bādhatē</l>
      </lg>
      <lg xml:id="VPA.6" n="6">
	<l>kāmaṁ vā nirnimittēyaṁ śākhām ēkāṁ vadiṣyati</l>
	<l>śrutisāmānyamātraṁ hi nātra daṇḍēna vāyatē</l>
      </lg>
      <lg xml:id="VPA.7" n="7">
	<l>sati sādhāraṇatvē vā sambhavēna viśēṣaṇam</l>
	<l>yathā vairūpasāmēti sattayaiva pratīyatē</l>
      </lg>
      <lg xml:id="VPA.8" n="8">
	<l>avyāsaṅgi ca sarvēṣu pravaktr̥tvaṁ kaṭhādiṣu</l>
	<l>tēnaikavyapadēśyatvaṁ lakṣyatē ḍitthamātr̥vat</l>
      </lg>
      <lg xml:id="VPA.9" n="9">
	<l>anyais tulyē ’pi sambandhē yat tair na vyapadiśyatēm</l>
	<l>na hy ēṣa kartr̥saṁskāraḥ pārārthyē caika iṣyatē</l>
      </lg>
      <lg xml:id="VPA.10" n="10">
	<l>vidyamānanimittaṁ ca kathyatē, nāsataḥ kriyā</l>
	<l>sādhāraṇaṁ ca tīrthādi kēna cid vyapadiśyatē</l>
      </lg>
      <lg xml:id="VPA.11" n="11">
	<l>yadi cāpauruṣēyyēṣā nānityapratipādinī</l>
	<l>pauruṣēyyās tu satyatvaṁ katham adhyavasīyatē</l>
      </lg>
      <lg xml:id="VPA.12" n="12">
	<l>nityam ēva nimittaṁ vā kaṭhatvaṁ jātir asti naḥ</l>
	<l>kāṭhakādipravr̥ttyarthaṁ vyāvr̥ttaṁ caraṇāntarāt</l>
      </lg>
      <lg xml:id="VPA.13" n="13">
	<l>anityārthābhidhāyitvaṁ svayam ēvaiṣa muñcati</l>
	<l>nityānityavikalpēna vēdastādarthyavarjanāt</l>
      </lg>
      <lg xml:id="VPA.14" n="14">
	<l>nityasya nitya ēvārthaḥ kr̥takasyāpramāṇatā</l>
	<l>unmattavacanatvaṁ tu pūrvam ēva nirākr̥tam</l>
      </lg>
      <lg xml:id="VPA.15" n="15">
	<l>iti pramāṇatvam idaṁ prasiddhaṁ yuktyēha dharmaṁ prati cōdanāyāḥ</l>
	<l>ataḥ paraṁ tu pravibhajya vēdaṁ trēdhā tatō vakṣyati yasya yō ’rthaḥ</l>
      </lg>
    </div>
  </body>
  </text>
</TEI>
